{
  "vachanagalu":[
    {
      "vachana": "ಬಲ್ಲವರ ಒಡನಾಡೆ ಬೆಲ್ಲವನು ಸವಿದಂತೆ<br/>ಅಲ್ಲದ ಜ್ಞಾನಿಯೊಡನಾಡೆ-ಮೊಳಕಯ್ಗೆ<br/>ಕಲ್ಲು ಹೊಡೆದಂತೆ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಗೆಳೆತನ/ನಂಟು/ವ್ಯವಹಾರವನ್ನು ಒಳ್ಳೆಯವರೊಡನೆ/ಕೆಟ್ಟವರೊಡನೆ ಮಾಡಿದಾಗ ಉಂಟಾಗುವ ನೋವು ನಲಿವುಗಳ ಬಗೆಯನ್ನು ಈ ವಚನದಲ್ಲಿ ಹೇಳಲಾಗಿದೆ<br/><br/>ಬಲ್ಲವರ=ತಿಳಿದವರ/ಅರಿತವರ ; ಒಡನೆ+ಆಡೆ=ಜತೆಯಲ್ಲಿ ಗೆಳೆತನ/ನಂಟು/ವ್ಯವಹಾರಗಳನ್ನು ಮಾಡಿದರೆ ; ಅಲ್ಲದೆ+ಅಜ್ಞಾನಿಯ+ಒಡನೆ+ಆಡೆ ; ಅಲ್ಲದೆ=ಹಾಗೆ ಮಾಡದೆ ; ಅಜ್ಞಾನಿ=ತಿಳಿಗೇಡಿ/ಅರಿವಿಲ್ಲದವನು "
    },
    {
      "vachana": "ಬರೆ ಕಂಡು ಕರೆಯದನ ಇರು ಕುಳ್ಳಿರೆನ್ನದನ<br/>ಸರಸ ಸಜ್ಜನಿಕೆಯಿರದನ-ಗೆಳೆತನವ<br/>ಬೆರಸಲೇ ಬೇಡ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಒಳ್ಳೆಯ ನಡೆನುಡಿಯಿಲ್ಲದ ಮತ್ತು ಇತರರನ್ನು ತನ್ನಂತೆ ತಿಳಿದು ಒಲವಿನಿಂದ ನಡೆದುಕೊಳ್ಳದ ವ್ಯಕ್ತಿಯೊಡನೆ ಗೆಳೆತನವನ್ನು ಮಾಡಬಾರದೆಂಬ ಎಚ್ಚರಿಕೆಯನ್ನು ನೀಡಲಾಗಿದೆ<br/><br/>ಬರೆ=ತನ್ನ ಬಳಿಗೆ/ಹತ್ತಿರಕ್ಕೆ ವ್ಯಕ್ತಿಯೊಬ್ಬನು ಬಂದಾಗ ; ಕರೆಯದನ=ಕರೆಯದವನ ; ಕುಳ್ಳಿರು+ಎನ್ನದನ ; ಕುಳ್ಳಿರು=ಕುಳಿತಿಕೊ ; ಎನ್ನದನ=ಎನ್ನದವನ ; ಸಜ್ಜನಿಕೆಯು+ಇರದನ ; ಸಜ್ಜನಿಕೆ=ಒಳ್ಳೆಯ ನಡೆನುಡಿ ; ಇರದನ=ಇರದವನ ; ಬೆರಸು=ಕೂಡು/ಸೇರು "
    },
    {
      "vachana": "ಒಳ್ಳಿದರ ಒಡನಿರ್ದು ಕಳ್ಳ ಒಳ್ಳಿದನಕ್ಕು<br/>ಒಳ್ಳಿದ ಕಳ್ಳನೊಡನಾಡೆ-ಅವ ಶುದ್ಧ<br/>ಕಳ್ಳನೇ ಅಕ್ಕು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಒಳ್ಳೆಯವರ ಇಲ್ಲವೇ  ಕೆಟ್ಟವರ ಒಡನಾಟದಿಂದ ವ್ಯಕ್ತಿತ್ವ ರೂಪುಗೊಳ್ಳುವ ಬಗೆಯನ್ನು ಹೇಳಲಾಗಿದೆ.<br/><br/>ಒಳ್ಳಿದರ=ಒಳ್ಳೆಯ ನಡೆನುಡಿಯುಳ್ಳವರ ; ಒಡನೆ+ಇರ‍್ದು=ಜತೆಯಲ್ಲಿ ವ್ಯವಹರಿಸುತ್ತಾ ; ಒಳ್ಳಿದನ್+ಅಕ್ಕು ; ಒಳ್ಳಿದನ್=ಒಳ್ಳೆಯ ವ್ಯಕ್ತಿ ; ಅಕ್ಕು=ಆಗುತ್ತಾನೆ ; ಕಳ್ಳನ+ಒಡನೆ+ಆಡೆ  "
    },
    {
      "vachana": "ಜಾತಿಹೀನನ ಮನೆಯ ಜ್ಯೋತಿ ತಾ ಹೀನವೇ<br/>ಜಾತಿ ವಿಜಾತಿಯೆನಬೇಡ-ಶಿವನೊಲಿ<br/>ದಾತನೇ ಜಾತ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಮೇಲು-ಕೀಳೆಂಬ ಜಾತಿ ಮೆಟ್ಟಲಿನಿಂದ ಕೂಡಿರುವ ಸಮಾಜದಲ್ಲಿ ”ಜಾತಿ ಎನ್ನುವುದು ಒಂದು ಸುಳ್ಳು/ಬ್ರಮೆ ”ಎಂಬ ಅರಿವನ್ನು ರೂಪಕವೊಂದರ ಮೂಲಕ ಹೇಳಲಾಗಿದೆ. ರೂಪಕ ಎಂದರೆ ಓದುಗನ ಮನದಲ್ಲಿ ಮೂಡಿಬರುವ ಒಂದು ಶಬ್ದಚಿತ್ರ. ಬೆಳಗುತ್ತಿರುವ ಜ್ಯೋತಿಯು ಇಲ್ಲಿ ರೂಪಕವಾಗಿದೆ.<br/><br/>ಜಾತಿಹೀನ=ಸಾಮಾಜಿಕ ರಚನೆಯಲ್ಲಿ ಕೆಳಜಾತಿಯವನೆಂದು ಜನಸಮುದಾಯದ ಕಡೆಗಣಿಸುವಿಕೆಗೆ ಗುರಿಯಾದವನು ; ವಿಜಾತಿಯು+ಎನಬೇಡ ; ವಿಜಾತಿ=ಬೇರೆ ಜಾತಿ ; ಶಿವನ+ಒಲಿದ+ಆತನೇ ; ಶಿವನ=ಶಿವನನ್ನು ; ಒಲಿದ+ಆತನೇ =ಪೂಜಿಸುವ/ನಂಬಿರುವ ವ್ಯಕ್ತಿಯೇ ; ಜಾತ=ಒಳ್ಳೆಯ ವ್ಯಕ್ತಿ  "
    },
    {
      "vachana": "ಯಾತರ ಹೂವಾದರು ನಾತರೆ ಸಾಲದೆ<br/>ಜಾತಿ ವಿಜಾತಿಯೆನಬೇಡ<br/>ಶಿವನೊಲಿದಾತನೇ ಜಾತ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಮೇಲು-ಕೀಳೆಂಬ ಜಾತಿ ಮೆಟ್ಟಲಿನಿಂದ ಕೂಡಿರುವ ಸಮಾಜದಲ್ಲಿ ” ಜಾತಿ ಎನ್ನುವುದು ಒಂದು ಸುಳ್ಳು/ಬ್ರಮೆ ”  ಎಂಬ ಅರಿವನ್ನು ರೂಪಕವೊಂದರ ಮೂಲಕ ಹೇಳಲಾಗಿದೆ . ಒಂದಲ್ಲ ಒಂದು ಬಗೆಯ ಕಂಪಿನಿಂದ ಕೂಡಿರುವ ಹೂವು ಇಲ್ಲಿ ರೂಪಕವಾಗಿದೆ <br/><br/>ಯಾತರ=ಯಾವುದೇ ಬಗೆಯ ; ಹೂವು+ಆದರು ; ನಾತ=ಕಂಪು/ವಾಸನೆ/ಪರಿಮಳ ; ನಾತರೆ=ಕಂಪಿನಿಂದ ಕೂಡಿದ್ದರೆ ; ಸಾಲದೆ=ಸಾಕಲ್ಲವೇ "
    },
    {
      "vachana": "ನಡೆವುದೊಂದೆ ಭೂಮಿ ಕುಡಿವುದೊಂದೆ ನೀರು<br/>ಸುಡುವಗ್ನಿಯೊಂದೆ ಇರುತಿರಲು-ಕುಲಗೋತ್ರ<br/>ನಡುವೆ ಎತ್ತಣದು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಮೇಲು-ಕೀಳೆಂಬ ಜಾತಿ ಮೆಟ್ಟಲಿನಿಂದ ಕೂಡಿರುವ ಸಮಾಜದಲ್ಲಿ ” ಜಾತಿ ಎನ್ನುವುದು ಒಂದು ಸುಳ್ಳು/ಬ್ರಮೆ ”  ಎಂಬ ಅರಿವನ್ನು ಮೂಡಿಸಲು ಕಣ್ಣಮುಂದಿನ ನಿಸರ‍್ಗದಲ್ಲಿ ಕಾಣುವ ಮತ್ತು ನಡೆಯುವ ಪ್ರಸಂಗಗಳಿಂದ ಹೇಳಲಾಗಿದೆ.<br/>( ನಡೆವುದು+ಒಂದೆ ; ಕುಡಿವುದು+ಒಂದೆ ; ಸುಡುವ+ಅಗ್ನಿಯು+ಒಂದೆ ; ಇರುತ+ಇರಲು ; ಕುಲಗೋತ್ರ=ಹುಟ್ಟಿದ ಮಗುವಿನ ಕುಟುಂಬದ ಹಿನ್ನೆಲೆಯನ್ನು ತಿಳಿಸುವ ಜಾತಿ-ಉಪಜಾತಿ-ಮತದರ‍್ಮಗಳು ; ಎತ್ತಣದು=ಯಾವ ಕಡೆಯದು )<br/>"
    },
    {
      "vachana": "ನಿತ್ಯ ನೇಮಗಳೇಕೆ ಮತ್ತೆ ಪೂಜೆಗಳೇಕೆ<br/>ನೆತ್ತಿ ಬೋಳೇಕೆ ಜಡೆಯೇಕೆ-ಅರಿದು ನೆರೆ<br/>ಸತ್ಯ ಉಳ್ಳವಗೆ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಆಡುವ ಮಾತು ಮತ್ತು ಕಯ್ಗೊಂಡ ಕೆಲಸಗಳಲ್ಲಿ ಇತರರಿಗೆ ಮತ್ತು ಸಮಾಜಕ್ಕೆ ಒಳಿತನ್ನು ಮಾಡುವ ಸತ್ಯವಂತನಾದ ವ್ಯಕ್ತಿಗೆ ದೇವರ ಬಗೆಗಿನ ಬಕುತಿಯನ್ನು  ತೋರಿಸಿಕೊಳ್ಳುವಂತಹ ಯಾವುದೇ ಬಗೆಯ ಉಡುಗೆ ತೊಡುಗೆ ಮತ್ತು ಆಚರಣೆಗಳ  ಅಗತ್ಯವಿಲ್ಲವೆಂಬುದನ್ನು ಹೇಳಲಾಗಿದೆ.<br/>( ನೇಮಗಳು+ಏಕೆ ; ನೇಮ=ಪೂಜೆ/ಉಪವಾಸ ಮುಂತಾದ ಆಚರಣೆಗಳು ; ನೆತ್ತಿಬೋಳು= ತಲೆಕೂದಲನ್ನು ದೇವರಿಗೆ ಹರಕೆಯಾಗಿ ನೀಡುವುದು ; ಜಡೆ=ದೇವರ ಬಕುತನಂತೆ ತೋರಿಸಿಕೊಳ್ಳಲು ಉದ್ದನೆಯ ತಲೆಗೂದಲನ್ನು ತಲೆಯ ಮೇಲೆ ಎತ್ತಿಕಟ್ಟುವುದು ; ಅರಿದು=ತಿಳಿದು ; ನೆರೆ=ಚೆನ್ನಾಗಿ/ಕೂಡಿ )<br/> "
    },
    {
      "vachana": "ಸತ್ಯರ ನಡೆ ತೀರ್ಥ ಮತ್ತೆ ಜಂಗಮ ತೀರ್ಥ<br/>ಉತ್ತಮರ ಸಂಗವದು ತೀರ್ಥ-ಹರಿವ<br/>ನೀರೆತ್ತಣ ತೀರ್ಥ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ದೇಗುಲಗಳ ಬಳಿ ಹರಿಯುತ್ತಿರುವ ತೊರೆಯ ನೀರು ಇಲ್ಲವೇ ಪೂಜಾರಿಯು ಕೊಡುವ ನೀರು ಪವಿತ್ರವೆಂದು ನಂಬಿರುವ ಜನರಿಗೆ , ಯಾವುದು ಪವಿತ್ರವೆಂಬುದನ್ನು ಹೇಳಲಾಗಿದೆ.<br/>( ಸತ್ಯರ ನಡೆ=ಸತ್ಯವಂತರು ತಮ್ಮ ಜೀವನದಲ್ಲಿ ಆಡಿದ ನುಡಿ ಮತ್ತು ಮಾಡಿದ ಕೆಲಸಗಳು ; ತೀರ್ಥ=ಪವಿತ್ರವಾದುದು ; ತೀರ್ಥ=ದೇವಾಲಯಗಳಲ್ಲಿ ದೇವರ ಪೂಜೆಯ ನಂತರ ನೀಡುವ ನೀರು. ಇದನ್ನು ಬಕ್ತರು ಪವಿತ್ರವೆಂದು ನಂಬಿರುತ್ತಾರೆ ; ಸಂಗವು+ಅದು ; ಸಂಗ=ಜತೆಯಲ್ಲಿ ವ್ಯವಹರಿಸುವುದು ; ನೀರು+ಎತ್ತಣ ; ಎತ್ತಣ=ಯಾವ ರೀತಿಯಲ್ಲಿ/ಬಗೆಯಲ್ಲಿ )<br/> "
    },
    {
      "vachana": "ಸತ್ಯವೆಂಬುದು ತಾನು ಹಿತ್ತಲದ ಗಿಡ ನೋಡ<br/>ಮತ್ತೆಲ್ಲಿ ನೋಡಿ ಅರಸದಲೆ – ತಾನಿರ್ದ<br/>ಹತ್ತಿರಲೇ ನೋಡ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ತನ್ನ ಮನೆಯಲ್ಲಿಯೇ / ತನ್ನ ನೆರೆಹೊರೆಯಲ್ಲಿಯೇ ಹಗಲಿರುಳು ದುಡಿಯುತ್ತಾ , ಇತರರ ಒಳಿತಿಗಾಗಿಯೇ ತಮ್ಮ ಬದುಕನ್ನೇ ಮುಡಿಪಾಗಿಟ್ಟಿರುವ ಒಳ್ಳೆಯ ವ್ಯಕ್ತಿಗಳ ನಡೆನುಡಿಗಳಿಂದಲೇ ಸತ್ಯದ ಸಂಗತಿಗಳನ್ನು ಅರಿತುಕೊಳ್ಳಬೇಕೆಂದು  ಹೇಳಲಾಗಿದೆ.<br/>( ಸತ್ಯವು+ಎಂಬುದು ; ಹಿತ್ತಲದ ಗಿಡ= ಇದು ಒಂದು ನುಡಿಗಟ್ಟು . ನಮ್ಮ ಸುತ್ತಮುತ್ತಣ ಎಡೆಯಲ್ಲಿಯೇ ಕಾಣಬಹುದಾದ ವ್ಯಕ್ತಿಗಳು ಮತ್ತು ಸಂಗತಿಗಳು ಎಂಬ ತಿರುಳಿನಲ್ಲಿ ಬಳಕೆಯಾಗುತ್ತದೆ ; ಮತ್ತೆ+ಎಲ್ಲಿ=ಬೇರೆ ಕಡೆಗಳಲ್ಲಿ ; ಅರಸದಲೆ=ಹುಡುಕದೆಯೆ ; ಅರಸು=ಹುಡುಕು/ತಡಕಾಡು ; ತಾನು+ಇರ‍್ದ=ತಾನು ಇರುವ )<br/> "
    },
    {
      "vachana": "ಮೀಪೊಡೆ ಪೋಪೊಡೆ ಪಾಪವೇನದು ಕೆಸರೆ<br/>ಮೀಪೊಡೆ ಮೆಯ್ಯ ಮಲ ಹೋಹುದು-ಆ ಪಾಪ<br/>ಲೇಪವಾಗಿಕ್ಕು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ದೇಗುಲಗಳ ಬಳಿ ಹರಿಯುವ ತೊರೆಗಳಲ್ಲಿ ಮುಳುಗೇಳುವುದರಿಂದ ಮಯ್ಯಿಗೆ ಅಂಟಿಕೊಂಡಿರುವ ಕೊಳೆ ಹೋಗುತ್ತದೆಯೇ ಹೊರತು , ಮಾಡಿದ ಪಾಪ ಹೋಗುವುದಿಲ್ಲ . ಮಾಡಿದ ಪಾಪ ಹೋಗಬೇಕಾದರೆ ಮತ್ತೆ ಅಂತಹ ಪಾಪವನ್ನು ಮಾಡದೆ , ಒಳ್ಳೆಯ ನಡೆನುಡಿಗಳಿಂದ ಬಾಳಿದಾಗ ಮಾತ್ರ ಪಾಪ ತೊಲಗುತ್ತದೆ ಎಂಬುದನ್ನು ಹೇಳಲಾಗಿದೆ.<br/>( ಮೀಪೊಡೆ=ಜಳಕ/ಸ್ನಾನ ಮಾಡುವುದರಿಂದ ; ಮೀಯು=ಜಳಕ/ಸ್ನಾನ ; ಪೋಪೊಡೆ=ಹೋಗುವುದಾದರೆ ; ಪೋ=ಹೋಗು ; ಪೋಪ=ಹೋಗುವ ; ಪಾಪ=ಜೀವನದಲ್ಲಿ ವ್ಯಕ್ತಿಗಳಿಗೆ ಮತ್ತು ಸಮಾಜಕ್ಕೆ ಮಾಡಿದ ಮೋಸ/ಕೇಡು ; ಕೆಸರು=ನೀರಿನಿಂದ ಮುದ್ದೆಯಾಗಿರುವ ಮಣ್ಣು ; ಮಲ=ಕೊಳೆ ; ಲೇಪವು+ಆಗಿ+ಇಕ್ಕು ; ಲೇಪ=ಬಳಿದುಕೊಂಡು ; ಇಕ್ಕು=ಇರುವುದು )<br/> "
    },
    {
      "vachana": "ಲಿಂಗಕ್ಕೆ ತೋರಿಸುತ ನುಂಗುವಾತನೆ ಕೇಳು<br/>ಲಿಂಗ ಉಂಬುವುದೆ ಪೊಡಮಡುತ-ಎಲೊ ಪಾಪಿ<br/>ಜಂಗಮಕೆ ನೀಡು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಜಡರೂಪಿ ಲಿಂಗದ ಮುಂದೆ ಹಲವು ಬಗೆಯ ಉಣಿಸುಗಳನ್ನು ಕೆಲವು ಗಳಿಗೆ ಇಟ್ಟು , ಅನಂತರ ತಾನೇ ಕಬಳಿಸುವುದರ ಬದಲು , ಹಸಿದು ಬರುವ ಜೀವರೂಪಿ ಜಂಗಮನಿಗೆ ಉಣಿಸನ್ನು ನೀಡಬೇಕೆಂಬುದನ್ನು ಹೇಳಲಾಗಿದೆ .<br/>( ಉಂಬುವುದೆ=ಉಣ್ಣುತ್ತದೆಯೇ/ತಿನ್ನುತ್ತದೆಯೇ ; ಪೊಡಮಡು=ಅಡ್ಡಬೀಳು/ನಮಸ್ಕರಿಸು ; ಜಂಗಮ=ಶಿವನನ್ನು ನಂಬಿರುವ ಮತ್ತು ಕಾಯಕದ ಬೆಲೆಯನ್ನು ಅರಿತಿರುವ ವ್ಯಕ್ತಿ )<br/> "
    },
    {
      "vachana": "ಕಲ್ಲು ಕಾಷ್ಟವು ಬೆತ್ತದಲ್ಲಿ ಇಹನೇ ಶಿವನು<br/>ಎಲ್ಲಿಯ ಮಾತು ಹುಸಿ ಬೇಡ-ನಿಷ್ಟೆ<br/>ಇದ್ದಲ್ಲಿಹನಬವ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಶಿವನ ಪ್ರತಿರೂಪವು ಜಡವಸ್ತುಗಳಲ್ಲಿ ಇರುವುದಿಲ್ಲ . ಮಾನವರ ಒಳ್ಳೆಯ ನಡೆನುಡಿಗಳು ಇರುವ ಕಡೆಯಲ್ಲಿ ಶಿವನು ನೆಲೆಸಿರುತ್ತಾನೆ ಎಂಬುದನ್ನು ಹೇಳಲಾಗಿದೆ.<br/>( ಕಾಷ್ಟ=ಮರದ ತುಂಡು/ಕಟ್ಟಿಗೆ ; ಬೆತ್ತ=ಬಿದಿರಿನ ಕೋಲು ; ಇಹನೇ=ಇರುವನೇ ; ಹುಸಿ=ಸುಳ್ಳು ; ನಿಷ್ಟೆ=ಸಮಾಜಕ್ಕೆ ಒಳಿತನ್ನು ಉಂಟುಮಾಡುವ ನಡೆನುಡಿಗಳಲ್ಲಿ ನಂಬಿಕೆ ; ಇದ್ದಲ್ಲಿ+ಇಹನು+ಅಬವ ; ಇದ್ದಲ್ಲಿ=ಇರುವಲ್ಲಿ ; ಇಹನು=ಇರುವನು ; ಬವ=ಹುಟ್ಟು ; ಅಬವ=ಶಿವ ; ಅಬವ= ಹುಟ್ಟುಸಾವುಗಳ ಸುಳಿಗೆ ಸಿಲುಕದವನು )<br/> "
    },
    {
      "vachana": "ರಸಿಕರಾಡುವ ಮಾತು ಶಶಿ ಉದಯವಾದಂತೆ<br/>ರಸಿಕರಲ್ಲದವರ ಬಿರುನುಡಿಯು-ಕಿವಿಯೊಳು<br/>ಕೂರ್ದಸಿಯ ಬಲಿದಂತೆ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಕೇಳುಗರ ಮನದಲ್ಲಿ ಅರಿವು ಹಾಗೂ ಆನಂದವನ್ನು ಮೂಡುವಂತೆ ಇಲ್ಲವೇ ಆತಂಕ ಹಾಗೂ ಕಳವಳವನ್ನು ಉಂಟುಮಾಡಿ ನೋಯಿಸುವಂತೆ ನುಡಿಯುವದರಿಂದ ಉಂಟಾಗುವ ಪರಿಣಾಮಗಳನ್ನು ಹೇಳಲಾಗಿದೆ .<br/>(ರಸಿಕರು+ಆಡುವ ; ರಸಿಕ=ಒಳಿತು ಕೆಡುಕುಗಳನ್ನು ಅರಿತವನು / ಯಾವುದೇ ಸಂಗತಿಗಳಲ್ಲಿ ಒಳ್ಳೆಯದನ್ನು ಮತ್ತು ಚೆಲುವನ್ನು ಗುರುತಿಸಿ ತಾನೂ ಸವಿದು ಇತರರಿಗೂ ಹೇಳುವವನು ; ಶಶಿ=ಚಂದ್ರ; ಉದಯವು+ಆದಂತೆ=ಬೆಳುದಿಂಗಳನ್ನು ಚೆಲ್ಲುತ್ತಾ ಮೂಡಿಬರುವಂತೆ ; ಬಿರು=ಒರಟು/ಗಡುಸು ; ಬಿರುನುಡಿ=ಕೇಳುಗರ ಮನವನ್ನು ನೋಯಿಸುವಂತಹ ಮಾತುಗಳು ; ಕೂರ್ದಸಿ=ಕೂರ್+ದಸಿ ; ಕೂರ್=ಹರಿತವಾದ/ಮೊನಚಾದ/ಚೂಪಾದ ; ದಸಿ=ಶೂಲ/ಚೂಪಾದ ತುದಿಯುಳ್ಳ ಹತಾರ ; ಬಲಿ=ಚುಚ್ಚು/ನಾಟು ; ಬಲಿದ+ಅಂತೆ=ನಾಟಿಕೊಂಡ ಹಾಗೆ )<br/> "
    },
    {
      "vachana": "ಮಾತು ಬಂದಲ್ಲಿ ತಾ ಸೋತು ಬರುವುದು ಲೇಸು<br/>ಮಾತಿಂಗೆ ಮಾತ ಮತನಿಸೆ-ವಿಧಿ ಬಂದು<br/>ಆತುಕೊಂಡಿಹುದು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಇತರರೊಡನೆ ಹೊಂದಾಣಿಕೆಯುಂಟಾಗದೆ ಮಾತಿಗೆ ಮಾತು ಬೆಳೆದಾಗ , ಕೋಪತಾಪಗಳಿಂದ ಕುದಿಯುತ್ತಾ ಮತ್ತೆ ಮತ್ತೆ ಮಾತನ್ನು ಮುಂದುವರಿಸಿಕೊಂಡು ಹೋದರೆ , ಅದು ಹಾನಿಗೆ ಎಡೆಮಾಡಿಕೊಡುತ್ತದೆ ಎಂಬ ಎಚ್ಚರಿಕೆಯನ್ನು ನೀಡಲಾಗಿದೆ .<br/>( ಮಾತು ಬಂದಲ್ಲಿ=ಇಬ್ಬರು/ಅನೇಕರ ನಡುವೆ ಒಂದು ಸಂಗತಿಯ ಬಗ್ಗೆ ಬೇರೆ ಬೇರೆ ನಿಲುವುಗಳು ಹೊರಹೊಮ್ಮಿ ವಾದವಿವಾದ ಶುರುವಾದಾಗ ; ತಾ=ಮಾತಿನಿಂದ ಉಂಟಾಗುವ ಒಳಿತು/ಕೆಡುಕಿನ ಪರಿಣಾಮಗಳನ್ನು ಅರಿತ ವ್ಯಕ್ತಿಯು ; ತಾ=ತಾನು ; ಸೋತು ಬರುವುದು=ವಾದವನ್ನು ಮುಂದುವರಿಸದೆ ಹಿಂದಕ್ಕೆ ಸರಿಯುವುದು ; ಲೇಸು=ಒಳ್ಳೆಯದು ; ಮತನಿಸೆ=ಒಂದು ಮಾತಿಗೆ ಎದುರಾಗಿ ಮತ್ತೊಂದು ಮಾತನ್ನು ಆಡತೊಡಗಿದರೆ ; ವಿಧಿ ಬಂದು=ಯಾವುದಾದರೊಂದು ಬಗೆಯ ಹಾನಿ/ನೋವು/ತೊಂದರೆಯು ಉಂಟಾಗಿ ; ಆತುಕೊಂಡು+ಇಹುದು ; ಆತುಕೊಂಡು=ಸುತ್ತಿಕೊಂಡು/ಆವರಿಸಿಕೊಂಡು ; ಇಹುದು=ಇರುವುದು )<br/> "
    },
    {
      "vachana": "ಮಾತಿಂದ ನಗೆನುಡಿಯು ಮಾತಿಂದ ಕೊಲೆ ಹಗೆಯು<br/>ಮಾತಿಂದೆ ಸರ್ವರಿಗೆಯುಪಚಾರ – ಲೋಕಕ್ಕೆ<br/>ಮಾತೆ ಮಾಣಿಕವು ಸರ್ವಜ್ಞ<br/> <br/><u><h2>ತಾತ್ಪರ್ಯ</h2></u>ನಾವು ಆಡುವ ಮಾತುಗಳ ಬಗ್ಗೆ ಹೆಚ್ಚಿನ ಹೊಣೆಗಾರಿಕೆಯಿಂದ ಇರಬೇಕೆಂಬುದನ್ನು ಹೇಳಲಾಗಿದೆ .<br/>( ನಗೆನುಡಿ=ನಾವಾಡುವ ಮಾತುಗಳು ಒಳ್ಳೆಯ ಉದ್ದೇಶದಿಂದ ಕೂಡಿದ್ದರೆ ನಮಗೆ ಮತ್ತು ಕೇಳುಗರಿಗೆ ಆನಂದ ಮತ್ತು ಉಲ್ಲಾಸವನ್ನು ನೀಡುತ್ತವೆ ; ಕೊಲೆ ಹಗೆ= ಆಡಿದ ಮಾತುಗಳ ಹಿಂದೆ ಕೆಟ್ಟ ಉದ್ದೇಶವಿದ್ದರೆ , ಅವು ನಮ್ಮ ಮತ್ತು ಇತರರ ನಡುವೆ ಮನಸ್ತಾಪ , ಅಸೂಯೆ ಇಲ್ಲವೇ ಹಗೆತನವನ್ನು ಬೆಳೆಸಿ ಸಾವುನೋವುಗಳಿಗೆ ಕಾರಣವಾಗುತ್ತವೆ ; ಸರ್ವರಿಗೆ+ಉಪಚಾರ ; ಸರ‍್ವರಿಗೆ =ಎಲ್ಲರಿಗೂ ಅಂದರೆ ಮಾತನ್ನಾಡುವವರಿಗೆ/ಕೇಳುವವರಿಗೆ/ಸುತ್ತಮುತ್ತಲಿನವರಿಗೆ ; ಉಪಚಾರ=ಒಳಿತು ; ಲೋಕಕ್ಕೆ=ಮಾನವರ ಬಾಳಿನ ಎಲ್ಲಾ ಬಗೆಯ ವ್ಯವಹಾರಗಳಲ್ಲಿ ; ಮಾಣಿಕ=ರತ್ನ/ಬೆಲೆಬಾಳುವ ಹರಳು )"
    },
    {
      "vachana": "ಮಾತ ಬಲ್ಲಾಂತಗೆ ಮಾತೊಂದು ಮಾಣಿಕವು<br/>ಮಾತುಗಳನರಿಯದದಮಂಗೆ-ಮಾಣಿಕವು<br/>ತೂತಾದ ಪರಿಯು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಮಾತನಾಡುವುದು ಒಂದು ಬಗೆಯ ಕಲೆ ಹಾಗೂ ಯಾರೊಬ್ಬರ ಮನಸ್ಸಿಗೂ ನೋವುಂಟುಮಾಡಬಾರದೆಂಬ ಎಚ್ಚರಿಕೆಯಿಂದ ಕೂಡಿರುವ ಸಾಮಾಜಿಕ ವರ‍್ತನೆ ಎಂಬುದನ್ನು ಹೇಳಲಾಗಿದೆ .<br/>( ಮಾತ ಬಲ್ಲಾತ=ಯಾವ ಎಡೆಯಲ್ಲಿ , ಯಾವ ಸಮಯದಲ್ಲಿ , ಯಾರೊಡನೆ , ಹೇಗೆ ಮಾತನಾಡಬೇಕು ಇಲ್ಲವೇ ಮಾತನಾಡಬಾರದು ಎಂಬ ಅರಿವು ಮತ್ತು ಎಚ್ಚರವನ್ನು ಹೊಂದಿರುವವನು ; ಬಲ್ಲ+ಆತಂಗೆ=ತಿಳಿದವನಿಗೆ/ಅರಿತವನಿಗೆ ; ಬಲ್ಲ=ತಿಳಿದ/ಅರಿತ ; ಮಾಣಿಕ= ರತ್ನ/ಬೆಲೆಬಾಳುವ ಹರಳು ; ಮಾತುಗಳನು+ಅರಿಯದ+ಅದಮಂಗೆ ; ಅರಿಯದ=ತಿಳಿಯದ ; ಅದಮ=ಕೆಟ್ಟ/ನೀಚ ವ್ಯಕ್ತಿ ; ತೂತು+ಆದ=ಗುಳಿಬಿದ್ದ/ಬಿರುಕುಬಿಟ್ಟ ; ಪರಿ=ರೀತಿ )<br/> "
    },
    {
      "vachana": "ಹುಸಿವನ ದೇಹಾರ ಕಸ ಹತ್ತಿದಾರಂಬ<br/>ವಿಷಯ ಉಳ್ಳವನ ಗುರುತನ-ಇವು ಮೂರು<br/>ಮಸಿವಣ್ಣ ಕಂಡ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ದೇವರ ಪೂಜೆ , ಬೇಸಾಯ ಮತ್ತು ಅರಿವನ್ನು ಮೂಡಿಸುವ ಕಸುಬುಗಳನ್ನು ಮಾಡುವವರು ಯಾವ ಬಗೆಯ ವ್ಯಕ್ತಿತ್ವವನ್ನು ಹೊಂದಿರಬಾರದು ಎಂಬುದನ್ನು ಹೇಳಲಾಗಿದೆ .<br/>( ಹುಸಿ=ಸುಳ್ಳು ; ಹುಸಿವನ=ಸುಳ್ಳನ್ನು ಹೇಳುವವನ ; ದೇಹಾರ=ಪೂಜೆ ; ಕಸ ಹತ್ತಿದ+ಆರಂಬ=ಕಳೆಯೇ ಹೆಚ್ಚಾಗಿರುವ ಬೆಳೆ ; ಆರಂಬ=ಬೇಸಾಯ/ಬೆಳೆಯನ್ನು ಒಡ್ಡುವಿಕೆ ; ವಿಷಯ=ಕೆಟ್ಟ ನಡೆನುಡಿಗಳು/ಕಾಮನೆಗಳು ; ಉಳ್ಳವನ=ಇರುವವನ ; ಗುರುತನ=ಮಕ್ಕಳಲ್ಲಿ ಹಾಗೂ ಇತರರಲ್ಲಿ ಅರಿವನ್ನು ಮೂಡಿಸುವ ಹೊಣೆಗಾರಿಕೆಯ ಕಸುಬು ; ಮಸಿ+ಬಣ್ಣ=ಕಪ್ಪು ಬಣ್ಣ ಅಂದರೆ ಪ್ರಯೋಜನವಿಲ್ಲದ್ದು/ಹಾನಿಯನ್ನು ಉಂಟುಮಾಡುವಂತಹುದು ; ಕಂಡ=ಎಂಬುದನ್ನು ತಿಳಿ )<br/> "
    },
    {
      "vachana": "ತನ್ನ ಮುಖ ಬೆನ್ನುಗಳು ತನ್ನ ಕಣ್ಣಿಗೆ ಮರೆಯು<br/>ತನ್ನ ಗುಣದೋಷಗಳನರಿಯೆ-ಇದನರಿದ<br/>ಇನ್ನೊಬ್ಬ ಬೇಕು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ನಮ್ಮ ಒಪ್ಪು-ತಪ್ಪುಗಳು ನಮಗೆ ತಿಳಿಯುವುದಿಲ್ಲ ; ಇತರರು ನಮ್ಮ ನಡೆನುಡಿಯನ್ನು ಒರೆಹಚ್ಚಿ ನೋಡಿ ಹೇಳುವಂತಾದಾಗ ನಮ್ಮ ವ್ಯಕ್ತಿತ್ವದಲ್ಲಿನ ಒಳಿತು-ಕೆಡುಕಿನ ಸಂಗತಿಗಳು ನಮಗೆ ಮನವರಿಕೆಯಾಗುತ್ತವೆ ಎಂಬುದನ್ನು ಹೇಳಲಾಗಿದೆ .<br/>( ಗುಣದೋಷಗಳನು+ಅರಿಯೆ ; ದೋಶ=ಕುಂದು/ಕೊರತೆ/ತಪ್ಪು/ಕೆಟ್ಟತನ ; ಅರಿಯೆ=ತಿಳಿಯಲು ; ಇದನು+ಅರಿದ ; ಅರಿ=ತಿಳಿ/ಕಾಣು )<br/> "
    },
    {
      "vachana": "ತನ್ನ ದೋಷವ ನೂರ ಬೆನ್ನ ಹಿಂದಕೆ ಇರಿಸಿ<br/>ಅನ್ಯನೊಂದಕ್ಕೆ ಹುಲಿಯಪ್ಪ-ಮಾನವನು<br/>ಕುನ್ನಿಯಲ್ಲೇನು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ತನ್ನ ನಡೆನುಡಿಯಲ್ಲಿನ ನೂರಾರು ತಪ್ಪುಗಳನ್ನು ಮರೆಮಾಚಿಕೊಂಡು , ಮತ್ತೊಬ್ಬರು ಮಾಡುವ ಒಂದು ತಪ್ಪನ್ನೇ ದೊಡ್ಡದಾಗಿ ಎತ್ತಿಹಿಡಿದು ಅಬ್ಬರಿಸುವಂತಹ ವ್ಯಕ್ತಿಗಳ ನೀಚತನದ ವರ‍್ತನೆಯನ್ನು ಹೇಳಲಾಗಿದೆ .<br/>( ಬೆನ್ನ ಹಿಂದಕೆ ಇರಿಸಿ=ಕಡೆಗಣಿಸಿ/ಮರೆಮಾಚಿ ; ಅನ್ಯನ+ಒಂದಕ್ಕೆ ; ಅನ್ಯ=ಬೇರೆ/ಇತರ ; ಅನ್ಯನ=ಮತ್ತೊಬ್ಬನ ; ಹುಲಿಯು+ಅಪ್ಪ=ಹುಲಿಯಂತೆ ಅಬ್ಬರಿಸುವ ; ಅಪ್ಪ=ಆಗುವ ; ಕುನ್ನಿಯು+ಅಲ್ಲೇನು=ನಾಯಿಯಲ್ಲವೇ ; ಕುನ್ನಿ=ನಾಯಿ/ನಾಯಿಮರಿ )<br/> "
    },
    {
      "vachana": "ಕೋಟಿ ವಿದ್ಯೆಗಳಲ್ಲಿ ಮೇಟಿ ವಿದ್ಯೆಯೆ ಮೇಲು<br/>ಮೇಟಿಯಿಂ ರಾಟೆ ನಡೆದುದಲ್ಲದೆ-ದೇಶ<br/>ದಾಟವೆ ಕೆಡುಗು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಜೀವಿಗಳ ಹಸಿವನ್ನು ತಣಿಸುವುದಕ್ಕಾಗಿ ದವಸದಾನ್ಯಗಳನ್ನು ಬೆಳೆಯುವ ಬೇಸಾಯದ ವಿದ್ಯೆಯೇ ಮಾನವನ ಎಲ್ಲಾ ಬಗೆಯ ಕಸುಬುಗಳಿಗಿಂತಲೂ ಮೇಲು/ದೊಡ್ಡದೆಂಬುದನ್ನು ಹೇಳಲಾಗಿದೆ .<br/>( ಮೇಟಿ ವಿದ್ಯೆ=ಬೇಸಾಯವನ್ನು ಮಾಡುವ ಕುಶಲತೆ ಮತ್ತು ಕಸುಬು ; ಮೇಟಿ=ರಾಗಿ/ಬತ್ತ/ಜೋಳ ಮುಂತಾದ ಬೆಳೆಗಳನ್ನು ಒಕ್ಕಣೆ ಮಾಡುವಾಗ ಕಣದ ನಟ್ಟನಡುವೆ ನೆಡುವ ಮರದ ದಪ್ಪನೆಯ ಕಂಬ ; ರಾಟೆ ನಡೆದುದು+ಅಲ್ಲದೆ ; ರಾಟೆ=ನೂಲು ತೆಗೆಯುವ ಚರಕ/ಗಾಲಿ/ಚಕ್ರ ; ರಾಟೆ ನಡೆಯುವುದು=ಇದು ಒಂದು ನುಡಿಗಟ್ಟು . ಕೆಲಸಗಳು ಚೆನ್ನಾಗಿ ನಡೆಯುವುದು ಎಂಬ ತಿರುಳಿನಲ್ಲಿ ಬಳಕೆಯಾಗುತ್ತದೆ ; ಮೇಟಿಯಿಂ ರಾಟಿ ನಡೆದುದು=ಬೇಸಾಯದಿಂದಲೇ ದೇಶದ ಸಾಮಾಜಿಕ ಬದುಕು , ಸಂಸ್ಕ್ರುತಿ ಮತ್ತು ನಾಗರೀಕತೆಗಳು ಉಳಿದು ಬೆಳೆದು ಬಾಳುತ್ತಿವೆ ; ಅಲ್ಲದೆ=ಬೇಸಾಯ ನಡೆಯದಿದ್ದರೆ ; ದೇಶದ+ಆಟವೇ=ದೇಶದ ಎಲ್ಲಾ ಬಗೆಯ ಚಟುವಟಿಕೆಗಳು ; ಕೆಡುಗು=ನಾಶವಾಗುತ್ತವೆ/ಹಾಳಾಗುತ್ತವೆ )<br/>"
    },
    {
      "vachana": "ಸತ್ತು ಹೋದರೆ ನಿನಗದೆತ್ತಣದು ಮೋಕ್ಷವೈ<br/>ಸತ್ತು ಹೋಗದತಿಜೀವವಿರಲು – ಮೋಕ್ಷದ<br/>ಗೊತ್ತು ತಿಳಿಯೆಂದ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಜೀವವಿರುವ ತನಕ ಒಲವು ನಲಿವಿನಿಂದ ಕೂಡಿ ಸಮಾಜಕ್ಕೆ ಒಳಿತನ್ನು ಮಾಡುವ ದುಡಿಮೆಯಿಂದ ಬದುಕನ್ನು ನಡೆಸುವುದೇ ನಿಜವಾದ ಮುಕ್ತಿ ಎಂಬುದನ್ನು ಹೇಳಲಾಗಿದೆ.<br/>(ನಿನಗೆ+ಅದು+ಎತ್ತಣದು ; ಎತ್ತಣ=ಯಾವ ಕಡೆ/ಎಡೆ ; ಎತ್ತಣದು=ಯಾವ ರೀತಿಯಲ್ಲಿ ; ಮೋಕ್ಷವೈ=ಮುಕ್ತಿಯು ದೊರೆಯುತ್ತದೆ ; ಮೋಕ್ಷ= ಹುಟ್ಟುಬದುಕುಸಾವುಗಳ ಸರಪಣಿಯಿಂದ ಜೀವವು ಬಿಡುಗಡೆಯನ್ನು/ಮುಕ್ತಿಯನ್ನು ಹೊಂದುತ್ತದೆ ಎಂಬ ನಂಬಿಕೆ ; ಸತ್ತುಹೋಗದೆ+ಅತಿಜೀವವು+ಇರಲು ; ಸತ್ತುಹೋಗದೆ=ನೀನಾಗಿಯೇ ಸಾವನ್ನು ತಂದುಕೊಳ್ಳದೆ ; ಅತಿ=ದೊಡ್ಡದಾದ/ಹಿರಿದಾದ ; ಜೀವವು+ಇರಲು=ಜೀವವು ಇರುವಾಗ ; ಗೊತ್ತು=ನೆಲೆ/ಜಾಗ ; ಮೋಕ್ಷದ ಗೊತ್ತು=ಮುಕ್ತಿಯ ನೆಲೆಯಿರುವುದು ಸಾವಿನಲ್ಲಲ್ಲ ; ಬದುಕಿನ ಕ್ರಿಯಾಶೀಲತೆಯಲ್ಲಿ ; ತಿಳಿ+ಎಂದ)<br/> "
    },
    {
      "vachana": "ಓದಿ ಬೂದಿಯ ಪೂಸಿ ತೇದು ಕಾವಿಯ ಹೊದೆದು<br/>ಹೋದಾತ ಯೋಗಿಯೆನಬೇಡ – ಇಂದ್ರಿಯವ<br/>ಕಾದಾತ ಯೋಗಿ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಉಟ್ಟಿರುವ ಉಡುಗೆ ಇಲ್ಲವೇ ತೊಟ್ಟಿರುವ ತೊಡುಗೆಗಳಿಂದ ಯಾವುದೇ ವ್ಯಕ್ತಿಯ ವ್ಯಕ್ತಿತ್ವವನ್ನು ನಿರ‍್ಣಯಿಸಬಾರದೆಂಬ ಎಚ್ಚರಿಕೆಯನ್ನು ನೀಡಲಾಗಿದೆ.<br/>(ಓದಿ=ಅಕ್ಕರವನ್ನು ಕಲಿತು ; ಬೂದಿಯ ಪೂಸಿ =ಹಣೆ-ಎದೆ-ಮಯ್ ತುಂಬಾ ವಿಬೂತಿಯನ್ನು ಲೇಪಿಸಿಕೊಂಡು ; ಪೂಸಿ=ಬಳಿದುಕೊಂಡು ; ಕಾವಿಯ ಹೊದೆದು=ಕಾವಿ ಬಟ್ಟೆಯನ್ನು ತೊಟ್ಟು ; ತೇದು=ಗಂದದ ಕೊರಡನ್ನು ತುಸು ನೀರಿನೊಡನೆ ಉಜ್ಜಿದಾಗ ಬರುವ ವಸ್ತುವನ್ನು ತಿಲಕವಾಗಿ ಹಚ್ಚಿಕೊಂಡು ; ಹೋದ+ಆತ=ಹೋದವನನ್ನು/ಸಿಂಗಾರಗೊಂಡವನನ್ನು ; ಆತ=ಅವನು ; ಯೋಗಿ+ಎನಬೇಡ ; ಯೋಗಿ=ಆಸೆಗಳನ್ನು/ಬಯಕೆಗಳನ್ನು ತೊರೆದವನು ; ಇಂದ್ರಿಯ=ನೋಟ-ಶಬ್ದ-ಕಂಪು-ರುಚಿ-ಮುಟ್ಟುವಿಕೆಯಿಂದ ಉಂಟಾಗುವ ಅರಿವನ್ನು ಪಡೆಯಲು ನೆರವಾಗುವ ಅಂಗಗಳು ; ಇಂದ್ರಿಯವ ಕಾದಾತ=ಕಣ್ಣು-ಕಿವಿ-ಮೂಗು-ನಾಲಗೆ-ತೊಗಲಿನಿಂದ ಉಂಟಾಗುವ ಒಳಮಿಡಿತಗಳನ್ನು ಹತೋಟಿಯಲ್ಲಿಟ್ಟುಕೊಂಡು ಒಳ್ಳೆಯ ನಡೆನುಡಿಗಳಿಂದ ಬಾಳುವವನು ; ಕಾದ+ಆತ ; ಕಾದ=ಕಾಯ್ದುಕೊಂಡ/ಎಚ್ಚರದಿಂದ ಕಾಪಾಡಿಕೊಂಡ)<br/> "
    },
    {
      "vachana": "ಬತ್ತಿಯೆಣ್ಣೆಗಳೆರಡು ಹೊತ್ತಿ ಬೆಳಗುವ ತೆರದಿ<br/>ಸತ್ಯ ನೀತಿಗಳು ಬೆಳಗಿಹವು – ಜೋಡಗಲೆ<br/>ಕತ್ತಲೀ ಜಗವು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಮಾನವ ಸಮುದಾಯದ ಜೀವನವು ಚೆನ್ನಾಗಿರಬೇಕಾದರೆ ಜನರ ನಡೆನುಡಿಗಳಲ್ಲಿ ಸತ್ಯ ಮತ್ತು ನೀತಿ ಜತೆಗೂಡಿರಬೇಕಾದ ಅಗತ್ಯವನ್ನು ಬೆಳಗುತ್ತಿರುವ ದೀಪವೊಂದರ ರೂಪಕದ ಮೂಲಕ ಹೇಳಲಾಗಿದೆ.<br/>(ಬತ್ತಿ+ಎಣ್ಣೆಗಳು+ಎರಡು ; ಬೆಳಗಿ+ಇಹವು ; ಬೆಳಗು=ನಲಿವು-ಒಲವು-ಚಟುವಟಿಕೆಗಳಿಂದ ಕೂಡಿದ ಬದುಕಿಗೆ ಸಂಕೇತ ; ಇಹವು=ಇರುವುವು ; ಜೋಡಿ+ಅಗಲೆ ; ಜೋಡಿ=ಜೊತೆ/ಎರಡರ ಕೂಡುವಿಕೆ ; ಅಗಲೆ=ದೂರವಾದರೆ/ಬೇರೆಬೇರೆಯಾದರೆ ; ಕತ್ತಲು ಈ ಜಗವು=ಜಗದ ಜೀವನವು ಕೊಲೆ ಸುಲಿಗೆ ಹಿಂಸೆಯಿಂದ ನರಳುತ್ತದೆ ; ಕತ್ತಲೆ=ಬಡತನ-ಅಪಮಾನ-ನೋವಿನಿಂದ ಕೂಡಿದ ಬದುಕಿಗೆ ಸಂಕೇತ)<br/> "
    },
    {
      "vachana": "ಹೊಲಬನರಿಯದ ಗುರುವು ತಿಳಿಯಲರಿಯದ ಶಿಷ್ಯ<br/>ನೆಲೆಯನಾರಯ್ಯದುಪದೇಶ – ಅಂಧಕನು<br/>ಕಳನ ಹೊಕ್ಕಂತೆ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಒಳ್ಳೆಯ ವ್ಯಕ್ತಿತ್ವವನ್ನು ಹೊಂದಿರದ ಗುರುಶಿಶ್ಯರಿಗೆ ಉಂಟಾಗುವ ಪಾಡನ್ನು ” ಕುರುಡನೊಬ್ಬ ರಣರಂಗವನ್ನು ಹೊಕ್ಕಾಗ ತೊಳಲಾಡುವ ” ರೂಪಕದ ಮೂಲಕ ಹೇಳಲಾಗಿದೆ.<br/>(ಹೊಲಬನು+ಅರಿಯದ ; ಹೊಲಬು=ದಾರಿ/ಹಾದಿ ; ಅರಿಯದ=ಗೊತ್ತಿಲ್ಲದ ; ಹೊಲಬನರಿಯದ=ಜೀವನದಲ್ಲಿ ಯಾವುದು ಒಳಿತು/ಕೆಡಕು ಮತ್ತು ಯಾವುದು ಸರಿ/ತಪ್ಪು ಎಂಬುದು ಗೊತ್ತಿಲ್ಲದ ; ತಿಳಿಯಲು+ಅರಿಯದ ; ನೆಲೆಯನು+ಆರಯ್ಯದ+ಉಪದೇಶ ; ನೆಲೆಯನು=ಒಳ್ಳೆಯ ಸಂಗತಿಗಳನ್ನು/ವಿಚಾರಗಳನ್ನು ; ಆರಯ್=ಹುಡುಕು/ಯೋಚಿಸು/ಒರೆಹಚ್ಚಿನೋಡು ; ಆರಯ್ಯದ=ಹುಡುಕಿ ತಿಳಿಯಲು ಪ್ರಯತ್ನಿಸದಿರುವ ; ಉಪದೇಶ=ವಿದ್ಯೆ/ತಿಳುವಳಿಕೆ ; ಅಂಧಕ=ಕುರುಡ ; ಕಳನ=ರಣರಂಗವನ್ನು ; ಕಳ= ರಣರಂಗ/ಕದನ ನಡೆಯುವ ಜಾಗ ; ಹೊಕ್ಕ+ಅಂತೆ ; ಹೊಕ್ಕ=ಒಳನುಗ್ಗಿದ ; ಅಂತೆ=ಹಾಗೆ)<br/>"
    },
    {
      "vachana": "ಸತ್ಯರು ಹುಸಿದಡೆ ಒತ್ತಿ ಬಂದಡೆ ಶರಧಿ<br/>ಉತ್ತಮರು ತಪ್ಪಿ ನಡೆದಡೆ-ಲೋಕವಿ<br/>ನ್ನೆತ್ತ ಸಾರುವುದು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಸಮಾಜದ ಒಳಿತಿಗಾಗಿ ಹೊಣೆಗಾರಿಕೆಯಿಂದ ನಡೆದುಕೊಳ್ಳಬೇಕಾದ ವ್ಯಕ್ತಿಗಳೇ ಕೆಟ್ಟ ನಡೆನುಡಿಗಳಿಂದ ವರ‍್ತಿಸತೊಡಗಿದಾಗ , ಅಂತಹ ಸಮಾಜಕ್ಕೆ ಕೇಡು ಕಟ್ಟಿಟ್ಟ ಬುತ್ತಿ ಎಂಬುದನ್ನು ಹೇಳಲಾಗಿದೆ.<br/>(ಸತ್ಯರು=ನಡೆನುಡಿಗಳಲ್ಲಿ ಒಂದಾಗಿ ಬಾಳುತ್ತಿರುವವರು/ಸತ್ಯವಂತರು ; ಹುಸಿದಡೆ=ಸುಳ್ಳನ್ನು ಹೇಳಿದರೆ ; ಹುಸಿ=ಸುಳ್ಳು ; ಒತ್ತಿ ಬಂದಡೆ=ದಡವನ್ನೇ ಕೊಚ್ಚುವಂತೆ ಅಲೆಗಳು ಉಕ್ಕೆದ್ದು ಅಪ್ಪಳಿಸಿದರೆ ; ಬಂದಡೆ=ಬಂದರೆ ; ಶರಧಿ=ಸಮುದ್ರ/ಕಡಲು/ಸಾಗರ ; ತಪ್ಪಿ ನಡೆದಡೆ=ನೀತಿನಿಯಮಗಳನ್ನು ಕಡೆಗಣಿಸಿ ನಡೆದುಕೊಂಡರೆ ; ಲೋಕವು+ಇನ್ನು+ಎತ್ತ ; ಲೋಕ=ಜಗತ್ತಿನ/ಸಮಾಜದ ಬದುಕು ; ಎತ್ತ=ಯಾವ ಕಡೆಗೆ ; ಸಾರುವುದು=ಹೋಗುವುದು)<br/> "
    },
    {
      "vachana": "ಆಡದೆ ಮಾಡುವವ ರೂಢಿಯೊಳಗುತ್ತಮನು<br/>ಆಡಿ ಮಾಡುವನು ಮಧ್ಯಮನು – ಅಧಮ ತಾ<br/>ನಾಡಿಯೂ ಮಾಡ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ವ್ಯಕ್ತಿಯೊಬ್ಬನು ಆಡುವ ಮಾತು ಮತ್ತು ಮಾಡುವ ಕೆಲಸದ ರೀತಿಯು , ಅವನ ವ್ಯಕ್ತಿತ್ವವನ್ನು ಹೇಗೆ ರೂಪಿಸುತ್ತದೆ ಎಂಬುದನ್ನು ಹೇಳಲಾಗಿದೆ.<br/>(ಆಡದೆ= ತಾನು ಮಾಡುವ ಕೆಲಸಗಳನ್ನು ಮೊದಲೇ ಹೆಮ್ಮೆಯಿಂದ ಹೇಳಿಕೊಳ್ಳದೆ ;  ಮಾಡುವವ=ಮಾಡುವವನು ; ರೂಢಿ=ಲೋಕದ ಜನಸಮುದಾಯ/ಸಮಾಜದಲ್ಲಿರುವ ಜನರು ; ರೂಢಿಯೊಳಗೆ+ಉತ್ತಮನು=ಲೋಕ/ಸಮಾಜದ ಜನರ ಗುಂಪಿನಲ್ಲಿ ಒಳ್ಳೆಯವನು ; ಆಡಿ ಮಾಡುವನು=ತಾನು ಮಾಡಲಿರುವ ಕೆಲಸವನ್ನು ತಾನೇ ಜಂಬದಿಂದ ಹೊಗಳಿಕೊಂಡು , ಅನಂತರ ಹೇಳಿದಂತೆ ಮಾಡುವವನು ; ಮಧ್ಯಮನು=ಒಳ್ಳೆಯ/ಕೆಟ್ಟ ಎರಡು ಗುಣಗಳನ್ನು ಹೊಂದಿರುವವನು ; ಅಧಮ=ನೀಚ/ಕೆಟ್ಟವನು ; ತಾನು+ಆಡಿಯೂ=ಮೊದಲು ಹೇಳಿಕೊಂಡಿದ್ದರೂ ; ಮಾಡ=ಯಾವ ಕೆಲಸವನ್ನು ಮಾಡುವುದಿಲ್ಲ)<br/> "
    },
    {
      "vachana": "ಅಕ್ಕರವ ಕಲಿತಾತ ಒಕ್ಕಲನು ತಿನಕಲಿತ<br/>ಲೆಕ್ಕವ ಕಲಿತ ಕರಣಿಕನು – ನರಕದಲಿ<br/>ಹೊಕ್ಕಿರಲು ಕಲಿತ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಕಲಿತ ವಿದ್ಯೆಯಿಂದ ಜನರಿಗೆ ಮತ್ತು ಸಮಾಜಕ್ಕೆ ಒಳಿತನ್ನು ಮಾಡುವ ಬದಲು , ಕೇಡನ್ನು ಬಗೆಯುವವರ ನೀಚತನವನ್ನು ಹೇಳಲಾಗಿದೆ.<br/>(ಅಕ್ಕರವ=ಓದುಬರಹವನ್ನು  ; ಕಲಿತ+ಆತ=ಕಲಿತವನು ; ಒಕ್ಕಲನು=ಸಮಾಜದಲ್ಲಿರುವ ಜನಸಮುದಾಯವನ್ನು  ; ತಿನ+ಕಲಿತ=ನಾನಾ ಬಗೆಗಳಲ್ಲಿ ಜನರನ್ನು ವಂಚಿಸಿ , ಸುಲಿಗೆ ಮಾಡಿ , ನಾಡಿನ ಸಂಪತ್ತನ್ನು ಲೂಟಿ ಮಾಡುವುದರಲ್ಲಿ ನುರಿತವನಾದ ;ತಿನ=ತಿನ್ನಲು ;  ಲೆಕ್ಕವ ಕಲಿತ=ಊರಿನ ಬೂಮಿ ಹಾಗೂ ಇನ್ನಿತರ ವ್ಯವಹಾರದ ಲೆಕ್ಕಪತ್ರಗಳನ್ನು ನೋಡಿಕೊಳ್ಳುವ ಕುಶಲತೆ ಹಾಗೂ ಹೊಣೆಗಾರಿಕೆಯುಳ್ಳ  ; ಕರಣಿಕ=ಶಾನುಬೋಗ/ಕುಲಕರ‍್ಣಿ ; ನರಕ=ಈ ಲೋಕದಲ್ಲಿ ಜನರಿಗೆ ಕೇಡನ್ನು ಬಗೆದು ಸಾವನ್ನಪ್ಪಿದ ವ್ಯಕ್ತಿಯು , ಅನಂತರ ತಾನು ಮಾಡಿದ ಪಾಪದ ಕೆಲಸಗಳಿಗೆ ತಕ್ಕಂತೆ ನಾನಾ ಬಗೆಯ ದಂಡನೆಗಳಿಗೆ ಗುರಿಯಾಗಿ ನರಳುವ ಮತ್ತೊಂದು ಲೋಕದಲ್ಲಿರುವ ಜಾಗ. ಜನರಿಗೆ ಕೇಡನ್ನು ಬಗೆದವರು ಸಂಕಟದ ನೆಲೆಯಾದ ನರಕಕ್ಕೆ , ಒಳಿತನ್ನು ಮಾಡಿದವರು ಆನಂದದ ನೆಲೆಯಾದ ಸ್ವರ‍್ಗಕ್ಕೆ ಹೋಗುತ್ತಾರೆ ಎಂಬ ನಂಬಿಕೆಯು ಜನಸಮುದಾಯದ ಮನದಲ್ಲಿದೆ ; ನರಕದಲಿ+ಹೊಕ್ಕಿ+ಇರಲು=ನರಕದಲ್ಲಿ ಹೋಗಿ ನೆಲಸಲು ; ಕಲಿತ=ಸುಳ್ಳು/ಕಪಟ/ಸುಲಿಗೆಗಳಲ್ಲಿ ನಿಪುಣನಾದ)<br/> "
    },
    {
      "vachana": "ಬಲ್ಲಿದ ನುಡಿದರೆ ಬೆಲ್ಲವ ಮೆದ್ದಂತೆ<br/>ಇಲ್ಲದ ಬಡವ ನುಡಿದರೆ-ಬಾಯೊಳಗೆ<br/>ಜಳ್ಳು ಬಿದ್ದಂತೆ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಸಮಾಜದಲ್ಲಿ ಸಿರಿವಂತರ ಮಾತಿಗೆ ಮೆಚ್ಚುಗೆಯನ್ನು/ಬಡವರ ಮಾತಿಗೆ ತಿರಸ್ಕಾರವನ್ನು ತೋರಿಸುವ ಬಗೆಯನ್ನು ರೂಪಕಗಳ ಮೂಲಕ ಹೇಳಲಾಗಿದೆ.<br/>(ಬಲ್ಲಿದ=ಹಣ ಆಸ್ತಿ ಗದ್ದುಗೆಯಿಂದ ಸಾಮಾಜಿಕವಾಗಿ ದೊಡ್ಡ ಅಂತಸ್ತನ್ನು ಪಡೆದವನು/ಉಳ್ಳವನು ; ನುಡಿದರೆ=ಮಾತನಾಡಿದರೆ/ಏನನ್ನೂ ಹೇಳಿದರೂ ; ಮೆದ್ದ+ಅಂತೆ=ತಿಂದ ಹಾಗೆ ; ಮೆದ್ದ=ತಿಂದ ; ಮೆಲ್ಲು=ತಿನ್ನು ; ಇಲ್ಲದ=ಯಾವುದೇ ಸಂಪತ್ತನ್ನು ಹೊಂದಿರದ/ಗತಿಗೇಡಿಯಾದ ; ಜಳ್ಳು=ಒಳಗೆ ತಿರುಳಿಲ್ಲದ ಕಾಳು ; ಬಿದ್ದ+ಅಂತೆ=ಬಿದ್ದ ಹಾಗೆ)<br/> "
    },
    {
      "vachana": "ಕೇಳುವವರಿದ್ದಿಹರೆ ಹೇಳುವುದು ಬುದ್ಧಿಯನು<br/>ಕೋಳದಲಿ ಬಿದ್ದು ಬಳಲುವಗೆ-ಬುದ್ಧಿಯನು<br/>ಹೇಳುವನೆಗ್ಗ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ನಮ್ಮ ಮಾತುಗಳನ್ನು ಮನವಿಟ್ಟು ಆಲಿಸುವವರಿಗೆ ತಿಳುವಳಿಕೆಯನ್ನು ಹೇಳಬೇಕೆ ಹೊರತು , ಎಲ್ಲರಿಗೂ ಹೇಳಲು ಹೋಗುವುದು ಸರಿಯಲ್ಲವೆಂಬ ಎಚ್ಚರಿಕೆಯನ್ನು ನೀಡಲಾಗಿದೆ.<br/>(ಕೇಳುವವರು+ಇದ್ದು+ಇಹರೆ=ನಾವು ಆಡಿದ ಮಾತುಗಳಿಗೆ ಬೆಲೆ ಕೊಟ್ಟು ತಮ್ಮ ತಪ್ಪನ್ನು ತಿದ್ದಿ ಸರಿಪಡಿಸಿಕೊಂಡು ನಡೆಯುವವರು ಇದ್ದರೆ ; ಇಹರೆ=ಇದ್ದರೆ ; ಬುದ್ಧಿ=ತಿಳುವಳಿಕೆ/ಅರಿವು ; ಕೋಳ=ಬೇಡಿ/ಸಂಕೋಲೆ ; ಬಳಲು=ಸಂಕಟಪಡು/ದಣಿ/ಆಯಾಸಗೊಳ್ಳು ; ಕೋಳದಲಿ ಬಿದ್ದು ಬಳಲುವಗೆ=ಕಳ್ಳತನ ಕೊಲೆ ಸುಲಿಗೆ ಮುಂತಾದ ತಪ್ಪುಗಳನ್ನು ಮಾಡಿ ಸೆರೆವಾಸದಲ್ಲಿ ನರಳುತ್ತಿರುವವನಿಗೆ ; ಹೇಳುವನು+ಎಗ್ಗ ; ಎಗ್ಗ=ದಡ್ಡ/ತಿಳಿಗೇಡಿ/ಅರಿವಿಲ್ಲದವನು)<br/> "
    },
    {
      "vachana": "ದಂತಪಂಕ್ತಿಗಳೊಳಗೆ ಎಂತಿಕ್ಕು ನಾಲಗೆಯು<br/>ಸಂತತ ಖಳರ ಒಡನಿರ್ದು – ಬಾಳುವು<br/>ದಂತೆ ಕಂಡಯ್ಯ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಕೆಟ್ಟವರ ನಡುವೆ ಇರುವಾಗ ಅಪಾಯಕ್ಕೆ ಸಿಲುಕದೆ ಬಾಳುವ ಜಾಣತನದ ನಡೆನುಡಿಗಳನ್ನು ಹೊಂದಿರಬೇಕು ಎಂಬುದನ್ನು ಹೇಳಲಾಗಿದೆ.<br/>(ದಂತಪಂಕ್ತಿಗಳ+ಒಳಗೆ ; ದಂತ=ಹಲ್ಲು ; ಪಂಕ್ತಿ=ಸಾಲು ; ಎಂತು+ಇಕ್ಕು=ಹೇಗೆ ಇರುವುದು ; ಸಂತತ=ಯಾವಾಗಲೂ/ಸದಾಕಾಲ ; ಖಳ=ನೀಚ/ಕೇಡಿ/ಮೋಸಗಾರ ; ಒಡನೆ+ಇರ‍್ದು=ಜತೆಯಲ್ಲಿದ್ದು ; ಬಾಳುವುದು+ಅಂತೆ ; ಅಂತೆ=ಹಾಗೆ ; ಕಂಡ+ಅಯ್ಯ=ತಿಳಿದುನೋಡಯ್ಯ)<br/> "
    },
    {
      "vachana": "ಧನಕನಕ ಉಳ್ಳನಕ ದಿನಕರನಂತಿಕ್ಕು<br/>ಧನಕನಕ ಹೋದ ಬೆಳಗಾಗಿ-ಹಾಳೂರ<br/>ಶುನಕನಂತಕ್ಕು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಕಸಂಪತ್ತು ಇದ್ದಾಗ/ಇಲ್ಲವಾದಾಗ ವ್ಯಕ್ತಿಯ ಸಾಮಾಜಿಕ ಅಂತಸ್ತಿನಲ್ಲಿ ಉಂಟಾಗುವ ಏರಿಳಿತಗಳನ್ನು ಎರಡು ಉಪಮೆಗಳ ಮೂಲಕ ಹೇಳಲಾಗಿದೆ.<br/>(ಧನ=ಹಣ ; ಕನಕ=ಚಿನ್ನ/ಬಂಗಾರ ; ಉಳ್ಳ+ಅನಕ ; ಉಳ್ಳ=ಇರುವ ; ಅನಕ=ತನಕ/ವರೆಗೆ ; ದಿನಕರನ+ಅಂತೆ+ಇಕ್ಕು ; ದಿನಕರ=ಸೂರ‍್ಯ ; ಅಂತೆ=ಹಾಗೆ ; ಇಕ್ಕು=ಇರುವುದು/ಕಂಡುಬರುವುದು ; ದಿನಕರನಂತೆ=ಬೆಳಕಿನ ಕಿರಣಗಳಿಂದ ಕಣ್ಮನಗಳನ್ನು ಸೆಳೆಯುವ ಸೂರ್ಯನಂತೆ ಸಂಪತ್ತುಳ್ಳವನು ಸಮಾಜದಲ್ಲಿ ದೊಡ್ಡ ಅಂತಸ್ತನ್ನು ಹೊಂದಿ ಜನಮನ್ನಣೆಯಿಂದ ಕಂಗೊಳಿಸುತ್ತಾನೆ ; ಧನಕನಕ ಹೋದ=ಇರುವ ಸಂಪತ್ತೆಲ್ಲವೂ ಕಳೆದುಹೋದ ನಂತರ ; ಬೆಳಗು+ಆಗಿ=ಬೆಳಕು ಹರಿದು ಮರುದಿನ ಬರುತ್ತಿದ್ದಂತೆಯೇ ; ಹಾಳು+ಊರ=ಪಾಳುಬಿದ್ದ ಊರಿನ ; ಶುನಕನ+ಅಂತೆ+ಅಕ್ಕು ; ಶುನಕ=ನಾಯಿ ; ಹಾಳೂರ ಶುನಕನಂತೆ=ಪಾಳುಬಿದ್ದ ಊರಿನಲ್ಲಿ ಚೆಲ್ಲಾಡಿರುವ ವಸ್ತುಗಳ ನಡುವೆ ಉಣಿಸನ್ನು ಅರಸುತ್ತಾ ಅಲೆಯುವ ನಾಯಿಯಂತೆ ಸಂಪತ್ತಿಲ್ಲದವನು ಸಾಮಾಜಿಕವಾಗಿ ಎಲ್ಲರ ಕಡೆಗಣನೆಗೆ ಗುರಿಯಾಗಿ ಗತಿಕೇಡಿಯಾಗಿ ಅಲೆಯುತ್ತಿರುತ್ತಾನೆ)<br/> "
    },
    {
      "vachana": "ಸಿರಿಯಣ್ಣನುಳ್ಳನಕ ಹಿರಿಯಣ್ಣನಾಗಿಕ್ಕು<br/>ಸಿರಿಯಣ್ಣ ಹೋದ ಬೆಳಗಾಗಿ-ಆಯಣ್ಣ<br/>ನರಿಯಣ್ಣನಕ್ಕು-ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಸಂಪತ್ತು ಇದ್ದಾಗ/ಇಲ್ಲವಾದಾಗ ವ್ಯಕ್ತಿಯ ಸಾಮಾಜಿಕ ಅಂತಸ್ತಿನಲ್ಲಿ ಉಂಟಾಗುವ ಏರಿಳಿತಗಳನ್ನು ಎರಡು ರೂಪಕಗಳ ಮೂಲಕ ಹೇಳಲಾಗಿದೆ.<br/>(ಸಿರಿ+ಅಣ್ಣನು+ಉಳ್ಳ+ಅನಕ ; ಸಿರಿ=ಹಣ ಆಸ್ತಿ ಗದ್ದುಗೆ ; ಸಿರಿಯಣ್ಣ=ಎಲ್ಲಾ ಬಗೆಯ ಸಂಪತ್ತು ; ಉಳ್ಳ=ಇರುವ ; ಅನಕ=ವರೆಗೆ ; ಹಿರಿ+ಅಣ್ಣನು+ಆಗಿ+ಇಕ್ಕು ; ಹಿರಿ=ದೊಡ್ಡ ; ಹಿರಿಯಣ್ಣ=ಸಮಾಜದಲ್ಲಿ ದೊಡ್ಡ ಅಂತಸ್ತನ್ನು ಉಳ್ಳವನು / ಎಲ್ಲರಿಂದಲೂ ಒಲವು-ಮೆಚ್ಚುಗೆ-ಮನ್ನಣೆಯನ್ನು ಪಡೆದವನು ; ಇಕ್ಕು=ಇರುವುದು/ಕಂಡುಬರುವುದು ; ಸಿರಿಯಣ್ಣ ಹೋದ=ಇರುವ ಸಂಪತ್ತೆಲ್ಲವೂ ಕಳೆದುಹೋದ ನಂತರ ; ಬೆಳಗು+ಆಗಿ=ಬೆಳಕು ಹರಿದು ಮರುದಿನ ಬರುತ್ತಿದ್ದಂತೆಯೇ ; ಆಯಣ್ಣ=ಆ+ಅಣ್ಣ=ಆ ವ್ಯಕ್ತಿಯು ; ನರಿ+ಅಣ್ಣನು+ಅಕ್ಕು ; ನರಿ=ಕಪಟತನ ಮತ್ತು ಕುತಂತ್ರದ ನಡೆನುಡಿಗಳನ್ನು ಸೂಚಿಸಲು ನರಿಯನ್ನು ಒಂದು ರೂಪಕವಾಗಿ ಜನರು ಆಡುನುಡಿಯಲ್ಲಿ ಬಳಸುತ್ತಾರೆ ; ನರಿಯಣ್ಣ=ಗತಿಗೇಡಿ/ಇತರರನ್ನು ನೆಚ್ಚಿಕೊಂಡು ಹೊಟ್ಟೆಹೊರೆದುಕೊಳ್ಳುವವನು)<br/> "
    },
    {
      "vachana": "ಕೋಟಿ ವಿದ್ಯವನೋದಿ ಪಾಟಿ ಮಾಡಿದರೇನು<br/>ಕೂಟಸ್ಥವಿಲ್ಲದವನೋದು-ಗಿಳಿ ಕಲಿತ<br/>ಪಾಠದಂತಿಕ್ಕು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಅಕ್ಕರದ ಮೂಲಕ ವಿದ್ಯೆಯನ್ನು ಪಡೆದ ವ್ಯಕ್ತಿಯು ಸಹಮಾನವರಿಗೆ ಮತ್ತು ಸಮಾಜಕ್ಕೆ ಒಳಿತನ್ನು ಮಾಡದಿದ್ದರೆ , ಅಂತಹವನ ಓದಿನಿಂದ ಯಾವುದೇ ಪ್ರಯೋಜನವಿಲ್ಲವೆಂಬುದನ್ನು ಹೇಳಲಾಗಿದೆ.<br/>(ವಿದ್ಯವನು+ಓದಿ ; ಕೋಟಿ ವಿದ್ಯವನೋದಿ=ಹೆಚ್ಚಿನ ಪ್ರಮಾಣದಲ್ಲಿ ಬಹುತರದ ವಿದ್ಯೆಯನ್ನು ಕಲಿತು ; ಪಾಟಿ=ಸೊಗಸು/ಸುಂದರ ; ಪಾಟಿ ಮಾಡಿದರೆ=ದೊಡ್ಡ ವಿದ್ಯಾವಂತನೆಂಬ ಹೆಸರನ್ನು ಗಳಿಸಿದರೆ ; ಮಾಡಿದರೆ+ಏನು ; ಕೂಟಸ್ಥ+ಇಲ್ಲದವನ+ಓದು ; ಕೂಟಸ್ಥ=ಜನಸಮುದಾಯ/ಸಮಾಜದೊಡನೆ ಕೂಡಿಕೊಂಡಿರುವುದು ; ಕೂಟಸ್ಥವಿಲ್ಲದವನೋದು=ಜನಸಮುದಾಯದ ಜತೆಯಲ್ಲಿ ಒಂದಾಗಿ , ಸಮಾಜಕ್ಕೆ ಒಳಿತನ್ನು ಮಾಡದ ವಿದ್ಯೆ ; ಗಿಳಿ ಕಲಿತ ಪಾಠ=ಇದು ಒಂದು ನುಡಿಗಟ್ಟಾಗಿ ಬಳಕೆಯಾಗಿದೆ . ಕಲಿತಿರುವುದನ್ನು ಮತ್ತೆ ಮತ್ತೆ ಅದೇ ರೀತಿ ಉಚ್ಚರಿಸುವುದು/ಓದಿನಿಂದ ಯಾವುದೇ ಬಗೆಯ ಅರಿವನ್ನಾಗಲಿ/ಒಳ್ಳೆಯ ನಡೆನುಡಿಗಳನ್ನಾಗಲಿ ಕಲಿಯದಿರುವುದು ; ಪಾಠದ+ಅಂತೆ+ಇಕ್ಕು ; ಇಕ್ಕು=ಇರುವುದು/ಕಂಡುಬರುವುದು)<br/> "
    },
    {
      "vachana": "ಸಾಲವನು ಕೊಂಬಾಗ ಹಾಲೋಗರುಂಡಂತೆ<br/>ಸಾಲಿಗನು ಬಂದು ಎಳೆವಾಗ-ಕಿಬ್ಬದಿಯ<br/>ಕೀಲು ಮುರಿದಂತೆ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಸಾಲದ ವ್ಯವಹಾರದಿಂದ ಉಂಟಾಗುವ ಬವಣೆಗಳನ್ನು ಹೇಳಲಾಗಿದೆ.<br/>(ಸಾಲ=ಇತರರಿಂದ ಹಣ/ಒಡವೆ/ವಸ್ತುಗಳನ್ನು ಗೊತ್ತುಪಡಿಸಿದ ಸಮಯಕ್ಕೆ ಹಿಂತಿರುಗಿಸುವ ಕರಾರಿನೊಡನೆ ಪಡೆಯುವುದು ; ಕೊಂಬ+ಆಗ ; ಕೊಂಬ=ಪಡೆಯುವ/ಈಸಿಕೊಳ್ಳುವ ; ಕೊಂಬಾಗ=ಪಡೆಯುವಾಗ/ತೆಗೆದುಕೊಳ್ಳುವಾಗ ; ಹಾಲು+ಓಗರ+ಉಂಡ+ಅಂತೆ ; ಓಗರ=ಅನ್ನ ; ಹಾಲೋಗರ=ಹಾಲು ಅನ್ನ ; ಉಂಡ=ಊಟ ಮಾಡಿದ ; ಅಂತೆ=ಹಾಗೆ ; ಸಾಲಿಗ=ಸಾಲ ಕೊಟ್ಟವನು ; ಎಳೆವಾಗ=ಸಾಲವನ್ನು ಸಮಯಕ್ಕೆ ಸರಿಯಾಗಿ ಕಟ್ಟದಿದ್ದಾಗ , ಸಾಲವನ್ನು ವಸೂಲಿ ಮಾಡಲು ಬಂದ ಸಾಲಿಗನು ಆಡುವ ಅಪಮಾನದ ನುಡಿಗಳು ಹಾಗೂ ಕೊಡುವ ಕಿರುಕುಳ ; ಕಿಬ್ಬದಿಯ=ಕಿರಿದಾದ+ಬದಿ ; ಬದಿ=ಪಕ್ಕ/ಮಗ್ಗಲು/ಪಕ್ಕೆ ; ಕಿಬ್ಬದಿ=ಸೊಂಟ ; ಕೀಲು=ಮೂಳೆ)<br/>"
    },
    {
      "vachana": "ಹದಬೆದೆಯಲಾರಂಬ ಕದನದಲಿ ಕೂರಂಬ<br/>ನದಿಯ ಹಾಯುವಲಿ ಹರುಗೋಲ-ಮರೆದಾತ<br/>ವಿಧಿಯ ಬೈದೇನು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ತಾನು ಮಾಡಬೇಕಾದ ಕೆಲಸವನ್ನು ಸರಿಯಾದ ಸಮಯದಲ್ಲಿ/ರೀತಿಯಲ್ಲಿ ಮಾಡದೆ, ಮತ್ತೊಂದನ್ನು ನಿಂದಿಸುವುದರಿಂದ ಯಾವ ಪ್ರಯೋಜನವೂ ಇಲ್ಲವೆಂಬುದನ್ನು ಹೇಳಲಾಗಿದೆ.<br/>(ಹದಬೆದೆಯಲಿ+ಆರಂಬ ; ಹದ=ಸರಿಯಾದ ಸಮಯ ; ಬೆದೆ=ಕಾಮದ ನಂಟನ್ನು ಪಡೆಯಲು ಜೀವಿಗಳ ಮಯ್-ಮನಗಳಲ್ಲಿ ಉಂಟಾಗುವ ತುಡಿತ / ಬೂಮಿಯಲ್ಲಿ ದವಸದಾನ್ಯಗಳ ಬೀಜವನ್ನು ಬಿತ್ತಲು/ಸಸಿಗಳನ್ನು ನಾಟಿಮಾಡಬೇಕಾದ ಕಾಲ ; ಹದಬೆದೆಯಲಿ=ಮುಂಗಾರು ಮಳೆಯಾಗುತ್ತಿದ್ದಂತೆಯೇ ಉಳುಮೆ ಮಾಡಿದ ಬೂಮಿಯಲ್ಲಿ ಬೆಳೆಗಳನ್ನು ಒಡ್ಡಲು ಅಂದರೆ ಬೀಜವನ್ನು ಬಿತ್ತುವ , ಸಸಿಗಳನ್ನು ನಾಟಿ ಮಾಡುವ , ಬೆಳೆದ ಪಯಿರುಗಳನ್ನು ಹರಗುವ , ಕಳೆಯನ್ನು ತೆಗೆಯುವ , ಕುಯಿಲನ್ನು ಮಾಡುವ , ಒಕ್ಕಣೆಯ ಕೆಲಸಗಳನ್ನು ಮಾಡಬೇಕಾದ ಕಾಲ ; ಕದನದಲಿ=ರಣರಂಗದಲ್ಲಿ ; ಕದನ=ಕಲಹ/ಕಾಳಗ/ಸಮರ ; ಕೂರ್+ಅಂಬ ; ಕೂರ್=ಹರಿತವಾದ/ಮೊನೆಯುಳ್ಳ/ಚೂಪಾದ ; ಅಂಬು=ಬಾಣ ; ಕೂರಂಬ=ಹರಿತವಾದ ಬಾಣವನ್ನು ; ಹಾಯು=ದಾಟು ; ಹಾಯುವಲಿ=ದಾಟುವಾಗ ; ಹರುಗೋಲು=ದೋಣಿಯನ್ನು ಮುನ್ನಡೆಸುವಾಗ ನೀರನ್ನು ಮೀಟಲು ಬಳಸುವ ಕೋಲು ; ಮರೆದ+ಆತ=ಮರೆತವನು ; ವಿಧಿ=ವ್ಯಕ್ತಿಯ ಜೀವನದ ಏಳುಬೀಳುಗಳನ್ನು ದೇವರು/ಅಗೋಚರ ಶಕ್ತಿಯು ನಿರ್ಣಯಿಸಿರುತ್ತದೆ ಎಂಬ ನಂಬಿಕೆ ; ಬೈದು+ಏನು ; ಬೈದು=ನಿಂದಿಸಿ)<br/> "
    },
    {
      "vachana": "ವಿದ್ಯೆ ಕಲಿಸದ ತಂದೆ ಬುದ್ಧಿ ಹೇಳದ ಗುರುವು<br/>ಬಿದ್ದಿರಲು ಬಂದು ನೋಡದ-ತಾಯಿಯು<br/>ಶುದ್ಧವೈರಿಗಳು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಹುಟ್ಟಿಗೆ ಕಾರಣವಾಗುವ ತಾಯಿತಂದೆಗಳು ಮತ್ತು ಅರಿವನ್ನು ಮೂಡಿಸುವ ಗುರುಗಳು ತಮ್ಮ ಹೊಣೆಗಾರಿಕೆಯನ್ನು ಮರೆತಾಗ ವ್ಯಕ್ತಿಯ ಪಾಲಿಗೆ ಏನಾಗುತ್ತಾರೆ ಎಂಬುದನ್ನು ಹೇಳಲಾಗಿದೆ.<br/>(ಬಿದ್ದು+ಇರಲು ; ಬಿದ್ದಿರಲು=ರೋಗರುಜಿನಗಳಿಗೆ ಗುರಿಯಾಗಿ ನರಳುತ್ತಿರಲು ; ಶುದ್ಧ=ನಿಜವಾಗಿಯೂ ; ವೈರಿ=ಹಗೆ/ಶತ್ರು)<br/> "
    },
    {
      "vachana": "ಉತ್ತಮ ವಿದ್ಯವನೋದಿ ಮತ್ತೆ ಅನುಭವಗಂಡು<br/>ಚಿತ್ತದ ಕಳವಳವ ನಿಲಿಸದ-ಮನುಜನು<br/>ಕತ್ತೆ ಕಂಡಯ್ಯ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಒಂದಲ್ಲ ಒಂದು ಬಗೆಯ ಆತಂಕದಿಂದ ಯಾವಾಗಲೂ ನರಳುತ್ತಿರುವ ವಿದ್ಯಾವಂತನ ವ್ಯಕ್ತಿತ್ವದ ಮಿತಿಯನ್ನು ಹೇಳಲಾಗಿದೆ.<br/>(ವಿದ್ಯವನು+ಓದಿ ; ಉತ್ತಮ ವಿದ್ಯೆ=ಮಾನವನ ನಡೆನುಡಿಯಲ್ಲಿ ಮತ್ತು ಸಮಾಜದ ಆಗುಹೋಗುಗಳಲ್ಲಿ ಯಾವುದು ಸರಿ/ತಪ್ಪು ; ಯಾವುದು ಒಳ್ಳೆಯದು/ಕೆಟ್ಟುದ್ದು ; ಯಾವುದನ್ನು ಮಾಡಬೇಕು/ಮಾಡಬಾರದು ಎಂಬ ವಿವೇಕವನ್ನು ನೀಡುವ ತಿಳುವಳಿಕೆ ; ಮತ್ತೆ=ಇದರೊಡನೆ ; ಅನುಭವ+ಕಂಡು ; ಅನುಭವ=ನಿತ್ಯಜೀವನದಲ್ಲಿ ಆಗುಹೋಗುಗಳಿಂದ ಪಡೆಯುವ ನೋವುನಲಿವು ; ಕಂಡು=ನೋಡಿ/ತಿಳಿದು ; ಚಿತ್ತ=ಮನಸ್ಸು ; ಕಳವಳ=ಸಂಕಟ/ವೇದನೆ/ಬೇಗುದಿ ; ಚಿತ್ತದ ಕಳವಳ=ನಾನಾ ಬಗೆಯ ಆತಂಕ/ಒತ್ತಡ/ಹೆದರಿಕೆಯಿಂದ ಮನಸ್ಸು ಸದಾಕಾಲ ಪರಿತಪಿಸುತ್ತಿರುವುದು ; ಮನುಜ=ವ್ಯಕ್ತಿ ; ಕತ್ತೆ=ಜೀವನವನ್ನು ಸರಿಯಾಗಿ ರೂಪಿಸಿಕೊಳ್ಳಲಾಗದೆ ನೆಮ್ಮದಿಗೇಡಿತನದಿಂದ ತೊಳಲಾಡುವ ಬಗೆಯನ್ನು ಸೂಚಿಸುವುದಕ್ಕೆ ಕತ್ತೆ ಎಂಬ ಪ್ರಾಣಿಯನ್ನು ಒಂದು ರೂಪಕವಾಗಿ ಬಳಸಲಾಗಿದೆ ; ಕಂಡ+ಅಯ್ಯ=ತಿಳಿದುನೋಡು)<br/> "
    },
    {
      "vachana": "ಹಂಗಿನರಮನೆಗಿಂತ ವಿಂಗಡದ ಗುಡಿ ಲೇಸು<br/>ಭಂಗಬಟ್ಟುಂಬ ಬಿಸಿ-ಅನ್ನಕಿಂತಲು<br/>ತಂಗುಳವೆ ಲೇಸು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಇತರರ ಮುಂದೆ ಕಯ್ಯೊಡ್ಡಿ ಬೇಡಿ ಬೇಕಾದುದನ್ನು ಪಡೆದು ನಲಿಯುವುದಕ್ಕಿಂತ , ತನ್ನತನವನ್ನು ಉಳಿಸಿಕೊಂಡು ಇದ್ದುದರಲ್ಲಿ ನೆಮ್ಮದಿಯಿಂದ ಬಾಳುವುದೇ ಒಳ್ಳೆಯದೆಂಬುದನ್ನು ಹೇಳಲಾಗಿದೆ.<br/>(ಹಂಗಿನ+ಅರಮನೆಗಿಂತ ; ಹಂಗು=ಅನ್ನ-ಬಟ್ಟೆ-ವಸತಿ-ಕೆಲಸ ಮತ್ತು ಇನ್ನಿತರ ಅಗತ್ಯಗಳಿಗಾಗಿ ಮತ್ತೊಬ್ಬರನ್ನು ಆಶ್ರಯಿಸಿ ತನ್ನತನವನ್ನು ಕಳೆದುಕೊಂಡು ಬಾಳುವುದು ; ಅರಮನೆ=ಬಯಸಿದ್ದೆಲ್ಲವೂ ದೊರಕುವಂತಹ ಸಿರಿಸಂಪದಗಳ ನೆಲೆ ; ಹಂಗಿನರಮನೆ=ಇದು ಒಂದು ನುಡಿಗಟ್ಟು-ತಿನ್ನಲು/ಉಣ್ಣಲು/ತೊಡಲು ಯಾವೊಂದು ಕೊರತೆಗಳಿಲ್ಲದಿದ್ದರೂ ವ್ಯಕ್ತಿತ್ವವನ್ನು ಕಳೆದುಕೊಂಡು ಅನ್ಯರಿಗೆ ಅಡಿಯಾಳಾಗಿ ಬಾಳುವುದು ; ವಿಂಗಡ=ಒಂಟಿಯಾಗಿರುವ/ಬೇರೆಯಾಗಿರುವ/ತನ್ನದೇ ಆದ ; ಗುಡಿ=ಗುಡಾರ/ಕುಟೀರ/ವಸತಿ/ಗುಡಿಸಲು ; ವಿಂಗಡದ ಗುಡಿ=ಇದು ಒಂದು ನುಡಿಗಟ್ಟು-ಯಾವೊಂದು ಬಗೆಯ ಸಂಪತ್ತಿಲ್ಲದಿದ್ದರೂ ಇತರರ ಮುಂದೆ ಕಯ್ಯೊಡ್ಡದೆ ತಲೆತಗ್ಗಿಸದೆ ತನ್ನತನವನ್ನು ಉಳಿಸಿಕೊಂಡು ಬಾಳುವುದು ; ಲೇಸು=ಒಳ್ಳೆಯದು/ಉತ್ತಮ ; ಭಂಗ+ಪಟ್ಟು+ಉಂಬ ; ಭಂಗ=ಅಪಮಾನ/ಸೋಲು ; ಭಂಗಪಟ್ಟು=ಇತರರಿಂದ ಕಡೆಗಡಣೆನೆಗೆ ಗುರಿಯಾಗಿ ; ಉಂಬ=ಉಣ್ಣುವ ; ತಂಗುಳವೆ=ತಣ್ಣಗಾಗಿರುವ ಅನ್ನವೇ ; ತಣ್ಣನೆಯ ಕೂಳು=ತಂಗೂಳು/ತಂಗುಳು/ತಂಗಳು ; ಕೂಳು=ಅನ್ನ/ಆಹಾರ/ತಿನಸು ; ನುಡಿಗಟ್ಟು ಎಂದರೆ ಎರಡು ಇಲ್ಲವೇ ಮೂರುಪದಗಳು ಜತೆಗೂಡಿ ಸಾಂಕೇತಿಕವಾದ ತಿರುಳನಲ್ಲಿ ಬಳಕೆಯಾಗುವ ಪದಕಂತೆ)<br/> "
    },
    {
      "vachana": "ಆಳಾಗ ಬಲ್ಲವನು ಆಳುವನು ಅರಸಾಗಿ<br/>ಆಳಾಗಿ ಬಾಳಲರಿಯದವನು-ಕಡೆಯಲ್ಲಿ<br/>ಹಾಳಾಗಿ ಹೋಹ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಯಾವುದೇ ಕೆಲಸವನ್ನು ಒಲವು ನಲಿವಿನಿಂದ ಮಾಡಬಲ್ಲವನು ಮಾತ್ರ ಜೀವನವನ್ನು ಚೆನ್ನಾಗಿ ರೂಪಿಸಿಕೊಳ್ಳುತ್ತಾನೆ ಎಂಬುದನ್ನು ಹೇಳಲಾಗಿದೆ.<br/>(ಆಳು+ಆಗ ; ಬಲ್ಲ+ಅವನು ; ಬಲ್ಲ=ತಿಳಿದ ; ಆಳಾಗ ಬಲ್ಲವನು=ಮಯ್‍ಮನಗಳನ್ನು ಇಡಿಯಾಗಿ ತೊಡಗಿಸಿಕೊಂಡು ಕೆಲಸವನ್ನು ಮಾಡುವವನು ; ಅರಸು+ಆಗಿ ; ಅರಸು=ರಾಜ/ದೊರೆ ; ಆಳುವನು ಅರಸಾಗಿ=ಸಮಾಜದಲ್ಲಿ ಹೆಚ್ಚಿನ ಮನ್ನಣೆಯನ್ನು ಪಡೆದು ಎಲ್ಲರ ನಡೆನುಡಿಗಳನ್ನು ನಿಯಂತ್ರಿಸುವನು ; ಬಾಳಲು+ಅರಿಯದವನು ; ಅರಿಯದವನು=ತಿಳಿಯದವನು ; ಆಳಾಗಿ ಬಾಳಲು ಅರಿಯದವನು=ದುಡಿಮೆಯ ಮೂಲಕ ಜೀವನವನ್ನು ಒಳ್ಳೆಯ ರೀತಿಯಲ್ಲಿ ರೂಪಿಸಿಕೊಳ್ಳಬೇಕೆಂಬ ಬಯಕೆಯಾಗಲಿ/ಗುರಿಯಾಗಲಿ ಇಲ್ಲದವನು ; ಕಡೆಯಲ್ಲಿ=ಬದುಕಿನಲ್ಲಿ ; ಹಾಳು+ಆಗಿ ; ಹಾಳಾಗಿ=ನಾಶವಾಗಿ ; ಹೋಹ=ಹೋಗುವನು)<br/> "
    },
    {
      "vachana": "ನೆಲವನು ಮುಗಿಲನು ಹೊಲಿವರುಂಟೆಂದರೆ<br/>ಹೊಲಿವರು ಹೊಲಿವರೆನಬೇಕು-ಅವರೊಡನೆ<br/>ಚಲಬೇಡವೆಂದ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ತಿಳಿಗೇಡಿಗಳ ಜತೆಯಲ್ಲಿ ಮಾತಿಗೆ ಮಾತು ಬೆಳಸಬಾರದು ಎಂಬ ಎಚ್ಚರಿಕೆಯನ್ನು ನೀಡಲಾಗಿದೆ.<br/>(ನೆಲವನು=ಬೂಮಿಯನ್ನು ; ಮುಗಿಲು=ಆಕಾಶ/ಬಾನು ; ಹೊಲಿವರು+ಉಂಟು+ಎಂದರೆ ; ಹೊಲಿ=ಹೆಣೆ/ಹೊಲಿಗೆ ಹಾಕು/ಜತೆಗೂಡಿಸು ; ಹೊಲಿವರು=ಯಾವುದಾದರೊಂದು ಬಗೆಯ ದಾರದಿಂದ ಹೊಲಿಯುವವರು ;ಉಂಟು=ಇದ್ದಾರೆ ; ಹೊಲಿವರು+ಎನಬೇಕು=ಹೊಲಿಯುತ್ತಾರೆ ಎಂದು ಒಪ್ಪಿಕೊಳ್ಳಬೇಕು ; ಎನಬೇಕು=ಎನ್ನಬೇಕು/ಒಪ್ಪಿಗೆಯನ್ನು ಸೂಚಿಸಬೇಕು ; ಅವರ+ಒಡನೆ ; ಅವರ=ವಿವೇಚನೆಯಿಲ್ಲದೆ ಮಾತನಾಡುವ ಅಂತಹ ವ್ಯಕ್ತಿಗಳೊಡನೆ ; ಚಲಬೇಡ+ಎಂದ ; ಚಲ=ಸರಿ/ತಪ್ಪುಗಳ ವಾದವಿವಾದ)<br/>"
    },
    {
      "vachana": "ಅನ್ನ ದೇವರಿಗಿಂತ ಇನ್ನು ದೇವರು ಇಲ್ಲ<br/>ಅನ್ನಕ್ಕೆ ಮೇಲು ಹಿರಿದಿಲ್ಲ-ಲೋಕಕ್ಕೆ<br/>ಅನ್ನವೇ ಪ್ರಾಣ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಮಾನವನನ್ನು ಒಳಗೊಂಡಂತೆ ಎಲ್ಲಾ ಜೀವಿಗಳ ಉಳಿವಿಗೆ ಕಾರಣವಾದ ಅನ್ನದ ಮಹಿಮೆಯನ್ನು ಈ ವಚನದಲ್ಲಿ ಕೊಂಡಾಡಲಾಗಿದೆ .<br/>(ದೇವರು+ಇಗೆ+ಇಂತ ; ಅನ್ನ=ಆಹಾರವಾಗಿ ತಿನ್ನುವ ಉಣ್ಣುವ ಎಲ್ಲಾ ಬಗೆಯ ತಿನಿಸು ಉಣಿಸುಗಳು ; ಅನ್ನ ದೇವರು= ಹಸಿವನ್ನು ತಣಿಸುವ ಉಣಿಸನ್ನೇ ದೇವರೆಂದು ತಿಳಿಯಲಾಗಿದೆ ; ಹಿರಿದು+ಇಲ್ಲ ; ಹಿರಿದು=ದೊಡ್ಡದು/ಹೆಚ್ಚಿನದು ; ಪ್ರಾಣ=ಉಸಿರು/ಜೀವ)<br/> "
    },
    {
      "vachana": "ಅನ್ನವನಿಕ್ಕುವುದು ನನ್ನಿಯ ನುಡಿವುದು<br/>ತನ್ನಂತೆ ಪರರ ಬಗೆವುದು-ಸ್ವರ್ಗ ತಾ<br/>ಬಿನ್ನಾಣವಲ್ಲ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಸಹಮಾನವರಿಗೆ ಮತ್ತು ಸಮಾಜಕ್ಕೆ ಒಳಿತನ್ನು ಮಾಡುವಂತಹ ನಡೆನುಡಿಗಳಿಂದ ನಾವಿರುವ ಎಡೆಯನ್ನೇ ಒಲವು ನಲಿವಿನ ತಾಣವನ್ನಾಗಿ ಮಾಡಬಹುದೆಂಬುದನ್ನು ಹೇಳಲಾಗಿದೆ.<br/>(ಅನ್ನವನು+ಇಕ್ಕುವುದು ; ಇಕ್ಕುವುದು=ನೀಡುವುದು/ಹಾಕುವುದು/ಕೊಡುವುದು ; ಅನ್ನವನು ನೀಡುವುದು=ಹಸಿವಿನಿಂದ ಕಂಗೆಟ್ಟವರಿಗೆ ಉಣಿಸನ್ನು ನೀಡುವುದು ; ನನ್ನಿ=ನಿಜ/ದಿಟ/ಒಲವು/ಅಕ್ಕರೆ  ; ನನ್ನಿಯ ನುಡಿವುದು=ಅಕ್ಕರೆಯಿಂದ ಕೂಡಿದ ಸತ್ಯದ ಮಾತುಗಳನ್ನಾಡುವುದು ; ತನ್ನ+ಅಂತೆ ; ತನ್ನಂತೆ=ತನ್ನ ಹಾಗೆ ;  ಪರರ=ಇತರರನ್ನು ; ಬಗೆವುದು=ತಿಳಿಯುವುದು ; ತನ್ನಂತೆ ಪರರ ಬಗೆವುದು=ಇತರರನ್ನು ತನ್ನಂತೆ ಕಾಣುವುದು ಎಂದರೆ ತನ್ನ ಒಳಿತಿಗಾಗಿ ಹಂಬಲಿಸುವಂತೆಯೇ , ಇತರರಿಗೂ ಒಳಿತನ್ನು ಉಂಟುಮಾಡುವ ನಡೆನುಡಿಗಳನ್ನು ಹೊಂದಿರುವುದು ; ಸ್ವರ್ಗ=ನಲಿವು ಮತ್ತು ನೆಮ್ಮದಿಯ ನೆಲೆ ; ಬಿನ್ನಾಣವು+ಅಲ್ಲ ; ಬಿನ್ನಾಣ=ಚೆಲುವು/ಸೊಬಗು/ಸುಂದರ ; ಸ್ವರ್ಗ ತಾ ಬಿನ್ನಾಣವಲ್ಲ=ಮಾನವರು ಒಳ್ಳೆಯ ನಡೆನುಡಿಗಳಿಂದ ಕಟ್ಟುವ ಸಮಾಜದಲ್ಲಿ ಸ್ವರ‍್ಗಕ್ಕಿಂತಲೂ ಮಿಗಿಲಾದ  ನೆಮ್ಮದಿ-ನಲಿವು ದೊರೆಯುತ್ತದೆ)<br/> "
    },
    {
      "vachana": "ಹಿರಿತನವು ಹೇಡಿಂಗೆ ಗುರುತನವು ಮೂಢಂಗೆ<br/>ದೊರೆತನವು ನಾಡ ನೀಚಂಗೆ-ದೊರೆದಿಹರೆ<br/>ಧರೆಯೆಲ್ಲ ಕೆಡುಗು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಒಳ್ಳೆಯ ವ್ಯಕ್ತಿತ್ವವಿಲ್ಲದವನಿಗೆ ದೊಡ್ಡ ಗದ್ದುಗೆ/ಪಟ್ಟ/ಪದವಿಯು ದೊರೆಯುವಂತಾದರೆ ನಾಡು ಮತ್ತು ಜನಸಮುದಾಯದ ಬದುಕು ಹಾಳಾಗುತ್ತದೆ ಎಂಬ ಎಚ್ಚರಿಕೆಯನ್ನು ಜನಸಮುದಾಯಕ್ಕೆ ನೀಡಲಾಗಿದೆ.<br/>(ಹಿರಿತನ=ಕುಟುಂಬ/ಸಾಮಾಜಿಕ ಒಕ್ಕೂಟಗಳನ್ನು ಒಳ್ಳೆಯ ರೀತಿಯಲ್ಲಿ ಮುನ್ನಡೆಸುವ ಜವಾಬ್ದಾರಿ ; ಹೇಡಿ=ಅಂಜುಬುರುಕ/ಪುಕ್ಕಲ/ಎದೆಗಾರಿಕೆಯಿಲ್ಲದವನು ; ಗುರುತನ=ತನ್ನ ಒಳ್ಳೆಯ ನಡೆನುಡಿಗಳಿಂದ ವ್ಯಕ್ತಿ ಹಾಗೂ ಸಮಾಜದ ಮುನ್ನಡೆಗೆ ಬೇಕಾದ ಅರಿವನ್ನು ಮೂಡಿಸುವ ಹೊಣೆಗಾರಿಕೆ  ; ಮೂಢಂಗೆ=ಮೂಡನಿಗೆ; ಮೂಢ=ಅರಿವಿಲ್ಲದವನು/ತಿಳುವಳಿಕೆಯಿಲ್ಲದವನು ;  ದೊರೆತನ=ಜನಸಮುದಾಯದ ಹಿತಕ್ಕಾಗಿ ಸದಾಕಾಲ ಎಚ್ಚರದಿಂದ ಆಡಳಿತವನ್ನು ನಡೆಸುವ ಹುದ್ದೆ ; ನಾಡ=ನಾಡಿನ/ದೇಶದ/ರಾಜ್ಯದ ; ನೀಚಂಗೆ=ಸುಳ್ಳು/ಮೋಸ/ಕೆಟ್ಟತನದ ನಡೆನುಡಿಯುಳ್ಳವನಿಗೆ ; ದೊರೆತು+ಇಹರೆ ; ದೊರೆತು=ಸಿಕ್ಕು/ಪಡೆದು ; ಇಹರೆ=ಇದ್ದರೆ ; ದೊರೆದಿಹರೆ=ದೊರಕುವಂತಾದರೆ/ಸಿಗುವಂತಾದರೆ ; ಧರೆ+ಎಲ್ಲ ; ಧರೆ=ಬೂಮಿ/ನಾಡು ; ಕೆಡುಗು=ಹಾಳಾಗುತ್ತದೆ)<br/> "
    },
    {
      "vachana": "ಒಮ್ಮನದೆ ಬಿತ್ತಕ್ಕು ಇಮ್ಮನದೆ ಜಳ್ಳಕ್ಕು<br/>ಒಮ್ಮನದೆ ಮೋಕ್ಷಪದವಕ್ಕು-ಜ್ಞಾನಿ ತಾ<br/>ನಿಮ್ಮನದೆ ಕೆಡುಗು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಚಂಚಲತೆಯಿಲ್ಲದ/ಚಂಚಲಗೊಂಡ ಮನಸ್ಸಿನಿಂದ ಉಂಟಾಗುವ ಪರಿಣಾಮಗಳನ್ನು ಹೇಳಲಾಗಿದೆ.<br/>(ಒಮ್ಮನ=ಒಂದು+ಮನ ; ಒಮ್ಮನದೆ=ಚಂಚಲತೆಯಿಲ್ಲದೆ ಅಂದರೆ ಅತ್ತಿತ್ತ ತುಯ್ದಾಡದೆ ಮನಸ್ಸಿನಲ್ಲಿ ತಳೆಯುವ ಒಂದೇ ನಿಲುವಿನಿಂದ ; ಬಿತ್ತು+ಅಕ್ಕು ; ಬಿತ್ತು=ಬೀಜ ; ಅಕ್ಕು=ಆಗುವುದು ; ಒಮ್ಮನದೆ ಬಿತ್ತಕ್ಕು=ಬೀಜವು ಮೊಳಕೆಯೊಡೆದು ಸಸಿಯಾಗಿ ಗಿಡವಾಗಿ ಮರವಾಗಿ ಬೆಳೆದು ಹೂಹಣ್ಣುಗಳನ್ನು ನೀಡುವಂತೆ ಒಂದೇ ಮನಸ್ಸಿನಿಂದ ಕಯ್ಗೊಂಡ ಯಾವುದೇ ಕೆಲಸ ಚೆನ್ನಾಗಿ ಆಗುತ್ತದೆ ; ಇಮ್ಮನ=ಎರಡು+ಮನ ; ಇಮ್ಮನ=ಮಾಡುವುದೋ/ಬೇಡವೋ ಎಂಬ ತೊಳಲಾಟದಿಂದ ಕೂಡಿದ ಚಂಚಲ ಮನಸ್ಸು ; ಜಳ್ಳು+ಅಕ್ಕು ; ಜಳ್ಳು=ಒಳಗಡೆ ತಿರುಳಿಲ್ಲದ ಬೀಜ ; ಇಮ್ಮನದೆ ಜಳ್ಳಕ್ಕು=ಚಂಚಲವಾದ ಮನಸ್ಸಿನಿಂದ ಕಯ್ಗೊಂಡ ಯಾವುದೇ ಕೆಲಸ ಕೆಡುತ್ತದೆ ; ಮೋಕ್ಶಪದವು+ಅಕ್ಕು ; ಮೋಕ್ಷ =ಹುಟ್ಟುಬದುಕುಸಾವುಗಳೆಂಬ ಚಕ್ರದಿಂದ ಬಿಡುಗಡೆಯನ್ನು/ಮುಕ್ತಿಯನ್ನು ಹೊಂದುತ್ತದೆ ಎಂಬ ನಂಬಿಕೆ ; ಪದ=ನೆಲೆ/ಜಾಗ ; ಜ್ಞಾನಿ=ಅರಿವುಳ್ಳವನು/ತಿಳುವಳಿಕೆಯುಳ್ಳವನು ; ತಾನು+ಇಮ್ಮನದೆ ; ತಾನು=ಅವನು ; ಜ್ಞಾನಿ ತಾ ಇಮ್ಮನದೆ ಕೆಡುಗು=ಅರಿವಿದ್ದವನು ಕೂಡ ಒಮ್ಮೊಮ್ಮೆ ಚಂಚಲಮನಕ್ಕೆ ಒಳಗಾದಾಗ ಹಾಳಾಗುತ್ತಾನೆ ; ಕೆಡುಗು=ನಾಶವಾಗುವುದು/ಹಾಳಾಗುವುದು)<br/> "
    },
    {
      "vachana": "ಪಾಪವೆಂಬುದಕೆ ತಿಳಿ ಕೋಪವೇ ನೆಲಗಟ್ಟು<br/>ಕೂಪದೊಳು ನೇಣು ಹರಿದಂತೆ-ನರಕಕ್ಕೆ<br/>ಕೋಪಿ ತಾನಿಳಿವ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಮನದೊಳಗೆ ಕೆರಳುವ ಕೋಪವನ್ನು ಹತೋಟಿಯಲ್ಲಿಡದಿದ್ದರೆ ಉಂಟಾಗುವ ಹಾನಿಯನ್ನು ಹೇಳಲಾಗಿದೆ.<br/>( ಪಾಪ+ಎಂಬುದಕೆ ; ಪಾಪ=ಇತರರಿಗೆ ಮತ್ತು ಸಮಾಜಕ್ಕೆ ಮಾಡುವ ಕೇಡಿನ ಕೆಲಸ ; ಎಂಬುದಕೆ=ಎನ್ನುವುದಕ್ಕೆ ;  ತಿಳಿ=ಅರಿತುಕೊ ; ನೆಲಗಟ್ಟು=ನೆಲ+ಕಟ್ಟು ; ನೆಲಗಟ್ಟು=ತಳಹದಿ/ಅಡಿಪಾಯ ; ಕೋಪವೇ ನೆಲಗಟ್ಟು=ಕೋಪದಿಂದ ಕೆರಳಿ ಮಯ್ ಮನಗಳ ಮೇಲಣ ಹತೋಟಿಯನ್ನು ಕಳೆದುಕೊಂಡು ಆಡುವ ನುಡಿ ಮತ್ತು ಮಾಡುವ ಕೆಲಸಗಳೇ ಪಾಪಕಾರ‍್ಯಗಳಿಗೆ ಮೂಲಕಾರಣ ; ಕೂಪದ+ಒಳು ; ಕೂಪ=ಹಳ್ಳ/ಬಾವಿ/ಗುಳಿ ; ಒಳು=ಅಲ್ಲಿ/ಒಳಗೆ ; ನೇಣು=ಬಿಂದಿಗೆ/ಕೊಡದ ಕೊರಳನ್ನು ಬಿಗಿದು ಕಟ್ಟಿರುವ ಹಗ್ಗದ ಕುಣಿಕೆ ; ಹರಿದ+ಅಂತೆ ; ಹರಿದ=ಕಿತ್ತುಹೋದ/ಕಳಚಿಹೋದ ; ಅಂತೆ=ಹಾಗೆ ; ನರಕಕ್ಕೆ=ಬಹುಬಗೆಯ ನೋವುಸಂಕಟಗಳ ಯಾತನೆಗೆ ; ಕೋಪಿ=ಕೋಪಗೊಂಡು ಕೆಟ್ಟಕೆಲಸಗಳನ್ನು ಮಾಡಿದವನು ; ತಾನು+ಇಳಿವ=ಅವನು ಗುರಿಯಾಗುತ್ತಾನೆ/ಒಳಗಾಗುತ್ತಾನೆ)<br/> "
    },
    {
      "vachana": "ತೆಂಗಿಗೂ ಹಿರಿಯರಿಗೂ ಹಂಗು ಮಾಡಲು ಬೇಕು<br/>ತೆಂಗಿನ ಮೊದಲ್ಗೆ ನೀರೆರೆಯೆ-ಕಡೆಯಲಿ<br/>ಹಿಂಗದೆ ಕೊಡುಗು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಎಳೆಯದಾಗಿರುವ ತೆಂಗಿನ ಸಸಿಯನ್ನು ಮತ್ತು ಮುಪ್ಪಿನಲ್ಲಿರುವ ಹಿರಿಯರನ್ನು ಒಲವುನಲಿವಿನಿಂದ ಆರಯ್ಕೆ ಮಾಡಬೇಕೆಂಬ ತಿಳುವಳಿಕೆಯನ್ನು ನೀಡಲಾಗಿದೆ .<br/>( ತೆಂಗು=ನೆಟ್ಟ ಸಸಿಯನ್ನು ಅಯ್ದಾರು ವರುಶಗಳ ಕಾಲ ಚೆನ್ನಾಗಿ ನೋಡಿಕೊಂಡರೆ , ಮುಂದೆ ನೂರು ವರುಶಗಳ ಕಾಲ ಬೆಳೆ ಕೊಡುವ ಮರ ; ಹಿರಿಯರು=ನಮ್ಮ ಹುಟ್ಟಿಗೆ ಮತ್ತು ಬದುಕು ರೂಪುಗೊಳ್ಳುವುದಕ್ಕೆ ತಮ್ಮ ಮಯ್-ಮನಗಳ ಕಸುವನ್ನೆಲ್ಲಾ ನೀಡಿ , ಈಗ ಮುಪ್ಪಿನಲ್ಲಿರುವ ತಂದೆತಾಯಿ/ನಮ್ಮನ್ನು ಬೆಳೆಸಿದ ವ್ಯಕ್ತಿಗಳು ; ಹಂಗು=ನೆರವು/ಸಹಾಯ/ಉಪಚಾರ/ಸೇವೆ ; ಹಂಗು ಮಾಡಲು ಬೇಕು=ತೆಂಗಿನ ಸಸಿಯು ಮರವಾಗಿ ಬೆಳೆಯಲು ಮತ್ತು  ಹಿರಿಯರು ಮುಪ್ಪಿನಲ್ಲಿ ನೆಮ್ಮದಿಯಿಂದ ಇರಲು ಬೇಕಾದ ಆರಯ್ಕೆಯನ್ನು ಮಾಡಬೇಕು  ; ಮೊದಲ್ಗೆ=ಮೊದಲಿನಲ್ಲಿ ಅಂದರೆ ತೆಂಗು ಸಸಿಯಾಗಿದ್ದಾಗ ; ನೀರು+ಎರೆಯೆ ; ಎರೆ=ಸುರಿ/ಹಾಕು ;  ಕಡೆಯಲಿ=ಕಡೆಯಲ್ಲಿ/ಅನಂತರ ; ಹಿಂಗು=ಕಡಿಮೆಯಾಗು/ಹಾಳಾಗು/ಕೆಡು ; ಕೊಡುಗು=ಕೊಡುತ್ತದೆ/ನೀಡುತ್ತದೆ ; ಹಿಂಗದೆ ಕೊಡುಗು=ತೆಂಗಿನ ಮರವು ನಿರಂತರವಾಗಿ ಬೆಳೆಯನ್ನು ನೀಡುತ್ತದೆ/ಹಿರಿಯರ ಸೇವೆಯಿಂದ ಮನಸ್ಸಿಗೆ ನೆಮ್ಮದಿಯು ದೊರಕುತ್ತದೆ)<br/> "
    },
    {
      "vachana": "ಎದ್ದೆದ್ದು ಮಾತಾಡದಿರು ಎದ್ದೆದ್ದು ನಿಲ್ಲದಿರು<br/>ಇದ್ದ ಮಾನಸರ ಜರಿಯದಿರು-ಓಲಗದೊ<br/>ಳಿದ್ದನಿಸು ಹೊತ್ತು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಜನಸಮುದಾಯದ ಕೂಟ/ಗೊಟ್ಟಿಯ ಮಾತುಕತೆಗಳಲ್ಲಿ ಪಾಲ್ಗೊಂಡಾಗ ವ್ಯಕ್ತಿಯ ಸಾಮಾಜಿಕ ನಡೆನುಡಿಗಳು ಹೇಗಿರಬಾರದೆಂಬುದನ್ನು ಹೇಳಲಾಗಿದೆ.<br/>(ಎದ್ದು+ಎದ್ದು ; ಮಾತಾಡದೆ+ಇರು ; ನಿಲ್ಲದೆ+ಇರು ; ಇದ್ದ=ಇರುವ ; ಮಾನಸರ=ವ್ಯಕ್ತಿಗಳನ್ನು/ಜನರನ್ನು ; ಜರಿಯದೆ+ಇರು ; ಜರಿ=ನಿಂದಿಸು/ತೆಗಳು/ಅಲ್ಲಗಳೆ ; ಓಲಗದ+ಒಳು+ಇದ್ದ+ಅನಿಸು ; ಓಲಗ=ಸಬೆ/ಸಮಾರಂಬ/ಕೂಟ/ಗೊಟ್ಟಿ ; ಒಳು=ಅಲ್ಲಿ ; ಅನಿಸು=ಅಶ್ಟು ; ಹೊತ್ತು=ಕಾಲ/ಸಮಯ/ವೇಳೆ)<br/> "
    },
    {
      "vachana": "ಆರೈದು ನಡೆವವನು ಆರೈದು ನುಡಿವವನು<br/>ಆರೈದು ಅಡಿಯನಿಡುವವನು-ಲೋಕಕ್ಕೆ<br/>ಆರಾಧ್ಯನಕ್ಕು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಯಾವುದೇ ಒಂದು ಮಾತನಾಡುವ / ಕೆಲಸವನ್ನು ಕಯ್ಗೊಳ್ಳುವ ಮೊದಲು ಚೆನ್ನಾಗಿ ಆಲೋಚಿಸಿ ಮುನ್ನಡೆಯುವವನು ಸಮಾಜದಲ್ಲಿ ಎಲ್ಲರಿಂದ ಒಲವು ನಲಿವು ಮತ್ತು ಮನ್ನಣೆಯನ್ನು ಪಡೆಯುತ್ತಾನೆ ಎಂಬುದನ್ನು ಹೇಳಲಾಗಿದೆ .<br/>(ಆರೈದು=ಆರಯ್+ದು ; ಆರಯ್=ಯಾವುದೇ ಒಂದು ಸಂಗತಿಯಿಂದ/ಕೆಲಸದಿಂದ ಉಂಟಾಗಬಹುದಾದ ಒಳಿತು-ಕೆಡುಕುಗಳನ್ನು ಒರೆಹಚ್ಚಿನೋಡಿ ಇಲ್ಲವೇ ಸರಿ/ತಪ್ಪುಗಳನ್ನು ತಿಳಿದುನೋಡಿ ಒಳ್ಳೆಯ ನಿಲುವನ್ನು ತೆಗೆದುಕೊಳ್ಳುವುದು ; ನಡೆವವನು=ಕೆಲಸಗಳನ್ನು ಮಾಡುವವನು ; ನುಡಿವವನು=ಮಾತನಾಡುವವನು ; ಅಡಿಯನು+ಇಡುವವನು ; ಅಡಿ=ಹೆಜ್ಜೆ/ಪಾದ ; ಅಡಿಯನಿಡುವವನು=ಕೆಲಸದಲ್ಲಿ/ಮಾತಿನಲ್ಲಿ ತೊಡಗುವವನು ; ಆರಾಧ್ಯನು+ಅಕ್ಕು ; ಆರಾಧ್ಯ=ಪೂಜಿತ ವ್ಯಕ್ತಿ/ಮನ್ನಣೆಯನ್ನು ಪಡೆದ ವ್ಯಕ್ತಿ ; ಅಕ್ಕು=ಆಗುವನು)<br/> "
    },
    {
      "vachana": "ನರಳುವಗೆ ಕಡುರೋಗ ಮೊರೆವಂಗೆ ರಾಗವು<br/>ಬರೆವಂಗೆ ಓದು ಬರುವಂತೆ-ಸಾಧಿಪಂಗೆ<br/>ಬರದುದೊಂದುಂಟೆ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಜೀವನದಲ್ಲಿ ಉಂಟಾಗುವ ಒಳಿತುಕೆಡುಕು / ಏಳುಬೀಳುಗಳಿಗೆ  ನಮ್ಮ ಮಯ್ ಮನಗಳಲ್ಲಿ ತುಡಿಯುವ ಮಿಡಿತಗಳೇ ಕಾರಣವೆಂಬುದನ್ನು ಹೇಳಲಾಗಿದೆ.<br/>(ನರಳುವಗೆ=ಮನಸ್ಸಿನಲ್ಲಿ ಯಾವಾಗಲೂ ಒಂದಲ್ಲ ಒಂದು ಬಗೆಯ ಆತಂಕ/ಸಂಕಟ/ಹೆದರಿಕೆ/ಹಿಂಜರಿಕೆಯಿಂದ ಒದ್ದಾಡುವವನಿಗೆ ;  ಕಡು=ಹೆಚ್ಚಿನ/ಅತಿಯಾದ/ದೊಡ್ಡದಾದ ; ಕಡುರೋಗ=ಕೆಟ್ಟಕಾಯಿಲೆ/ದೊಡ್ಡರೋಗ ;  ಮೊರೆವಂಗೆ=ಉಲ್ಲಾಸ/ಆನಂದ/ಲವಲವಿಕೆಯಿಂದ ಗುನುಗುತ್ತಿರುವವನಿಗೆ/ಹಾಡುತ್ತಿರುವವನಿಗೆ ; ರಾಗ=ಇಂಪಾದ ದನಿ ; ಬರೆವಂಗೆ=ಬರೆವಣಿಗೆಯನ್ನು ಕಲಿತವನಿಗೆ ; ಓದು ಬರುವಂತೆ=ವಿದ್ಯೆ ಕರಗತವಾಗುವಂತೆ ; ಸಾಧಿಪಂಗೆ=ಕಯ್ಗೊಂಡ ಕೆಲಸವನ್ನು ಮಾಡಿಮುಗಿಸುವ ತನಕ ಪಟ್ಟುಹಿಡಿದು ದುಡಿಯುವವನಿಗೆ ; ಬರದುದು+ಒಂದು+ಉಂಟೆ ; ಬರದುದು=ದೊರೆಯದಿರುವುದು ; ಒಂದು=ಯಾವುದಾದರೂ ; ಉಂಟೆ=ಇದೆಯೇ ? ; ಬರದುದೊಂದುಂಟೆ=ದೊರೆಯದಿರುವುದು ಯಾವುದೂ ಇಲ್ಲ ಎಂದರೆ ಬಯಸಿದ್ದೆಲ್ಲವೂ ದೊರೆಯುತ್ತದೆ/ಕಯ್ಗೊಂಡ ಕೆಲಸಗಳೆಲ್ಲವೂ ಈಡೇರುತ್ತವೆ)<br/> "
    },
    {
      "vachana": "ಇದ್ದಲ್ಲಿ ಸಲುವ ಹೋಗಿದ್ದಲ್ಲಿಯೂ ಸಲುವ<br/>ವಿದ್ಯವ ಬಲ್ಲ ಕಡುಜಾಣ-ಗಿರಿಯ ಮೇ<br/>ಲಿದ್ದರೂ ಸಲುವ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಒಳ್ಳೆಯ ಅರಿವನ್ನು ಪಡೆದುಕೊಂಡು ಚೆನ್ನಾಗಿ ಕೆಲಸವನ್ನು ಮಾಡುವ ಕುಶಲತೆಯುಳ್ಳ ವ್ಯಕ್ತಿಯು ಎಲ್ಲಾ ಕಡೆಗಳಲ್ಲಿಯೂ ಮನ್ನಣೆಗೆ ಪಾತ್ರನಾಗುತ್ತಾನೆ ಎಂಬುದನ್ನು ಹೇಳಲಾಗಿದೆ .<br/>( ಇದ್ದ+ಅಲ್ಲಿ ; ಇದ್ದ=ಇರುವ ; ಇದ್ದಲ್ಲಿ=ಇರುವ ಜಾಗ/ಊರು/ನೆಲೆಯಲ್ಲಿ ; ಸಲುವ=ಎಲ್ಲರಿಂದಲೂ ಮನ್ನಣೆಯನ್ನು ಪಡೆಯುತ್ತಾನೆ/ಎಲ್ಲರಿಗೂ ಬೇಕಾದವನಾಗುತ್ತಾನೆ ; ಹೋಗಿ+ಇದ್ದ+ಅಲ್ಲಿಯೂ ; ಹೋಗಿದ್ದಲ್ಲಿಯೂ=ಇರುವ ಎಡೆಯಿಂದ ಮತ್ತೊಂದು ಕಡೆಗೆ ಹೋದರೂ ; ವಿದ್ಯೆ=ಯಾವುದೇ ಒಂದು ಸಂಗತಿಯಲ್ಲಿ ಒಳ್ಳೆಯ ತಿಳುವಳಿಕೆ ಮತ್ತು ಕೆಲಸ ಮಾಡುವ ಕುಶಲತೆ ; ಬಲ್ಲ=ತಿಳಿದಿರುವ/ಹೊಂದಿರುವ ; ಕಡು=ಹೆಚ್ಚಿನ/ಬಹಳ ; ಜಾಣ=ಚತುರ/ವಿವೇಕಿ ; ಗಿರಿ=ಬೆಟ್ಟ/ಪರ‍್ವತ ; ಮೇಲೆ+ಇದ್ದರೂ ; ಗಿರಿಯ ಮೇಲಿದ್ದರೂ=ಜಗತ್ತಿನಲ್ಲಿ ಯಾವ ಎಡೆಯಲ್ಲೇ ಇದ್ದರೂ/ಎಲ್ಲಿಗೆ ಹೋದರೂ)<br/> "
    },
    {
      "vachana": "ನುಡಿಸುವುದಸತ್ಯವನು ಕೆಡಿಸುವುದು ಧರ್ಮವನು<br/>ಒಡಲನೆ ಕಟ್ಟಿ ಹಿಡಿಸುವುದು-ಲೋಭದ<br/>ಗಡಣ ಕಾಣಯ್ಯ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ವ್ಯಕ್ತಿಯ ಮನದಲ್ಲಿ ತುಡಿಯುವ ಅತಿಯಾಸೆ/ಜಿಪುಣತನವು ಎಲ್ಲಾ ಬಗೆಯ ಕೆಟ್ಟಕೆಲಸಗಳನ್ನು ಮಾಡಲು ಕಾರಣವಾಗುತ್ತದೆ ಎಂಬುದನ್ನು ಹೇಳಲಾಗಿದೆ.<br/>(ನುಡಿಸುವುದು+ಅಸತ್ಯವನು ; ಅಸತ್ಯ=ನಿಜವಲ್ಲದ್ದು/ದಿಟವಲ್ಲದ್ದು/ಸುಳ್ಳು ; ಕೆಡಿಸುವುದು=ನಾಶಪಡಿಸುವುದು/ಹಾಳುಮಾಡುವುದು ; ಧರ್ಮ=ಸಹಮಾನವರಿಗೆ ಮತ್ತು ಸಮಾಜಕ್ಕೆ ಒಳಿತನ್ನು ಉಂಟುಮಾಡುವಂತಹ ನಡೆನುಡಿಗಳು ; ಒಡಲು=ಹೊಟ್ಟೆ/ದೇಹ/ಮೆಯ್ ; ಒಡಲನೆ ಕಟ್ಟಿ ಹಿಡಿಸುವುದು=ಗಳಿಸಿದ ಹಣದಿಂದ/ಸಂಪತ್ತಿನಿಂದ ಜೀವನದಲ್ಲಿ ಯಾವುದೇ ಬಗೆಯ ಒಲವುನಲಿವನ್ನು ಹೊಂದದಿರುವುದು ಅಂದರೆ ಹೊಟ್ಟೆಬಟ್ಟೆಕಟ್ಟಿ ಹಣವನ್ನು ಕೂಡಿಡುವುದರಲ್ಲಿಯೇ ತೊಡಗುವುದು ; ಲೋಭ=ಅತಿಯಾಸೆ/ಕೆಟ್ಟಆಸೆ/ಜಿಪುಣತನ ; ಗಡಣ=ಸಮೂಹ/ಗುಂಪು/ರಾಶಿ ; ಲೋಭ ಗಡಣ=ಅತಿಯಾದ ಆಸೆಯ/ಜಿಪುಣತನದ ನಡೆನುಡಿಗಳು ; ಕಾಣು+ಅಯ್ಯ=ತಿಳಿದು ನೋಡು)<br/> "
    },
    {
      "vachana": "ಹೊಲಬನರಿಯದ ಮಾತು ತಲೆ ಬೇನೆ ಹಿಡಿದಂತೆ<br/>ಹೊಲಬರಿದೊಂದ ನುಡಿದರೆ-ಅದು ದಿವ್ಯ<br/>ಫಲ ಪಕ್ವದಂತೆ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಸರಿತಪ್ಪುಗಳ ಅರಿವಿಲ್ಲದೆ / ಅರಿವಿನಿಂದ ಆಡುವ ಮಾತಿನಿಂದ ಉಂಟಾಗುವ ಒಳಿತುಕೆಡುಕಿನ ಪರಿಣಾಮಗಳನ್ನು ಹೇಳಲಾಗಿದೆ.<br/>(ಹೊಲಬನು+ಅರಿಯದ ; ಹೊಲಬು=ದಾರಿ/ಮಾರ‍್ಗ/ಸರಿತಪ್ಪುಗಳ ಅರಿವು/ಒಳಿತುಕೆಡುಕುಗಳನ್ನು ವಿಂಗಡಿಸಿ ನೋಡುವುದು ; ಅರಿ=ತಿಳಿ ; ಅರಿಯದ=ತಿಳಿಯದ ; ಬೇನೆ=ನೋವು/ಯಾತನೆ ; ಹೊಲಬು+ಅರಿದು+ಒಂದ ; ಒಂದ ನುಡಿದರೆ=ಒಂದು ಮಾತನ್ನಾಡಿದರೆ ; ಹೊಲಬರಿದೊಂದ ನುಡಿದರೆ=ಇತರರ ಮನಸ್ಸಿಗೆ ನೋವಾಗದಂತೆ/ಸತ್ಯವನ್ನು ಮರೆಮಾಚದಂತೆ ಒಳಿತನ್ನುಂಟು ಮಾಡುವ ಮಾತುಗಳನ್ನಾಡಿದರೆ; ದಿವ್ಯ =ಒಳ್ಳೆಯದು/ಉತ್ತಮವಾದುದು  ; ಫಲ=ಹಣ್ಣು  ; ಪಕ್ವದ+ಅಂತೆ ; ಪಕ್ವ=ಮಾಗುವುದು/ರಸದಿಂದ ಕೂಡಿ ರುಚಿಕರವಾದುದು ; ಅಂತೆ=ಹಾಗೆ ; ದಿವ್ಯಫಲಪಕ್ವದಂತೆ=ಇದೊಂದು ಉಪಮೆ. ರಸದಿಂದ ತುಂಬಿ ರುಚಿಕರವಾದ ಮಾಗಿದ ಹಣ್ಣನ್ನು ತಿಂದಾಗ ಯಾವ ಬಗೆಯ ನಲಿವುನೆಮ್ಮದಿ ದೊರೆಯುವುದೋ ಅಂತೆಯೇ ತಿಳುವಳಿಕೆಯ ಮಾತುಗಳನ್ನು ಆಡಿದಾಗ/ಕೇಳಿದಾಗ ಉಂಟಾಗುತ್ತದೆ)<br/> "
    },
    {
      "vachana": "ಕೇಡನೊಬ್ಬಗೆ ಬಯಸೆ ಕೇಡು ತಪ್ಪದು ತನಗೆ<br/>ಕೂಡಿ ಕೆಂಡವನು ತೆಗೆದೊಡೆ-ತನ್ನ ಕೈ<br/>ಕೂಡೆ ಬೇವಂತೆ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಬೇರೆಯವರಿಗೆ ಬರಬಾರದ ನೋವುಸಂಕಟಗಳು ಬಂದು, ಅವರ ಜೀವನದಲ್ಲಿ ಹಾನಿಯುಂಟಾಗಲಿ” ಎಂದು ನಾವು ಮನದಲ್ಲಿ ಬಯಸುವುದಾಗಲಿ/ಕೆಟ್ಟ ಕೆಲಸಗಳನ್ನು ಮಾಡುವುದಾಗಲಿ ಒಳ್ಳೆಯದಲ್ಲವೆಂಬ ಎಚ್ಚರಿಕೆಯನ್ನು ನೀಡಲಾಗಿದೆ.<br/>(ಕೇಡನು+ಒಬ್ಬಗೆ ; ಕೇಡು=ಹಾನಿ/ನಾಶ/ಅಪಾಯ ; ಒಬ್ಬಗೆ=ಬೇರೆಯವನಿಗೆ ; ಬಯಸೆ=ಆಗಲೆಂದು ಇಚ್ಚಿಸಿದರೆ ; ತನಗೆ=ಬಯಸಿದ ವ್ಯಕ್ತಿಗೆ ; ಕೇಡು ತಪ್ಪದು ತನಗೆ=ಮತ್ತೊಬ್ಬನಿಗೆ ಸಾವುನೋವುಗಳು ಉಂಟಾಗಲೆಂದು ಬಯಸಿದವನಿಗೂ ಒಂದಲ್ಲ ಒಂದು ಬಗೆಯ ಹಾನಿಯುಂಟಾಗುತ್ತದೆ ; ತೆಗೆದೊಡೆ=ತೆಗೆದರೆ ; ಕೂಡಿ ಕೆಂಡವನು ತೆಗೆದೊಡೆ=ಉರಿಯುತ್ತಿರುವ ಬೆಂಕಿಯ ಉಂಡೆಯನ್ನು ಮತ್ತೊಬ್ಬನ ಮೇಲೆ ಎಸೆಯಲೆಂದು ಒಬ್ಬ ವ್ಯಕ್ತಿಯು ತನ್ನ ಕಯ್ಯಲ್ಲಿ ತೆಗೆದುಕೊಂಡಾಗ ; ಕೂಡೆ=ಜತೆಜತೆಯಲ್ಲೇ/ ಆ ಗಳಿಗೆಯಲ್ಲೇ ; ಬೇವ+ಅಂತೆ=ಸುಡುವ+ಹಾಗೆ ; ತನ್ನ ಕೈ ಕೂಡೆ ಬೇವಂತೆ=ಈ ರೂಪಕದ ಮೂಲಕ ಮತ್ತೊಬ್ಬನಿಗೆ ಕೆಟ್ಟದ್ದನ್ನು ಮಾಡಲು ಹಾತೊರೆಯುವ ವ್ಯಕ್ತಿಗೂ ನೋವು/ಸಂಕಟ/ಹಾನಿ ತಟ್ಟುತ್ತದೆ ಎಂಬುದನ್ನು ಹೇಳಲಾಗಿದೆ)<br/> "
    },
    {
      "vachana": "ಹುಟ್ಟುವಾಗಲೆ ಧನವ ಮೊಟ್ಟೆಗಟ್ಟಿಳಿದನೇ<br/>ಕಟ್ಟೊಯ್ಯಲರಿಯ ಕಡೆಯಲ್ಲಿ-ಅದನರಿದು<br/>ಕೊಟ್ಟುಂಬ ದಾನಿ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಉಳ್ಳವರು ದಾನ ಮಾಡುವ ಗುಣವನ್ನು ಬೆಳೆಸಿಕೊಳ್ಳಬೇಕೆಂಬುದನ್ನು ಹೇಳಲಾಗಿದೆ.<br/>(ಹುಟ್ಟುವ+ಆಗಲೆ ; ಹುಟ್ಟುವಾಗಲೆ=ತಾಯಿಯ ಹೊಟ್ಟೆಯಿಂದ ಹೊರಬಂದ ಗಳಿಗೆಯಲ್ಲೇ ; ಧನ=ಹಣ/ಚಿನ್ನಬೆಳ್ಳಿ ಒಡವೆ/ಆಸ್ತಿಪಾಸ್ತಿ ; ಮೊಟ್ಟೆ+ಕಟ್ಟಿ+ಇಳಿದನೇ ; ಮೊಟ್ಟೆ=ಗಂಟು/ಹೊರೆ/ಮೂಟೆ ; ಇಳಿದನೇ=ಈ ಜಗತ್ತಿಗೆ ಬಂದನೇ ; ಕಟ್ಟಿ+ಒಯ್ಯಲು+ಅರಿಯ ; ಒಯ್ಯಲು=ತೆಗೆದುಕೊಂಡು ಹೋಗಲು ; ಅರಿಯ=ತಿಳಿಯನು ; ಕಡೆಯಲ್ಲಿ=ಸಾವನ್ನಪ್ಪಿದಾಗ ; ಅದನು+ಅರಿದು ; ಅದನು=ಅದನ್ನು ; ಅರಿದು=ತಿಳಿದು ; ಅದನರಿದು=ಹುಟ್ಟುವಾಗ ಸಂಪತ್ತನ್ನು ಹೊತ್ತು ತರಲಿಲ್ಲ / ಸಾಯುವಾಗ ಜತೆಯಲ್ಲಿ ಹೊತ್ತು ಕೊಂಡೊಯ್ಯುವುದಿಲ್ಲವೆಂಬ ವಾಸ್ತವವನ್ನು  ಅರಿತುಕೊಂಡು ; ಕೊಟ್ಟು+ಉಂಬ ; ಕೊಟ್ಟು= ತನ್ನ ಆದಾಯದ ಮಿತಿಗೆ ಒಳಪಟ್ಟಂತೆ ಇತರರಿಗೂ ನೆರವನ್ನು ನೀಡಿ ; ಉಂಬ=ಉಣ್ಣುವನು/ತನ್ನ ಬಳಿ ಇರುವ ಸಂಪತ್ತಿನಿಂದ ನಲಿವುನೆಮ್ಮದಿಯ ಬಾಳ್ವೆಯನ್ನು ನಡೆಸುವನು)<br/> "
    },
    {
      "vachana": "ಕೊಟ್ಟುದು ತನಗೆ ಬಯಿಚಿಟ್ಟುದು ಪರರಿಗೆ<br/>ಕೊಟ್ಟುದು ಕೆಟ್ಟಿತೆನೆಬೇಡ-ಅದು ಮುಂದೆ<br/>ಕಟ್ಟಿದ ಬುತ್ತಿ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಇತರರ ಸಂಕಟಕ್ಕೆ ಮರುಗಿ ಮಾಡುವ ದಾನವು ಜೀವನದಲ್ಲಿ ನಮಗೆ ಒಳಿತನ್ನು ಉಂಟುಮಾಡುತ್ತದೆಯೆಂಬ ಜನಸಮುದಾಯದ ನಂಬಿಕೆಯನ್ನು ಈ ವಚನದಲ್ಲಿ ಹೇಳಲಾಗಿದೆ.<br/>(ಕೊಟ್ಟುದು=ಇತರರಿಗೆ ನೆರವಾಗಲೆಂದು ನೀಡಿದ ಉಣಿಸು/ವಸ್ತು/ಹಣ ; ತನಗೆ=ದಾನಿಗೆ/ದಾನ ಮಾಡಿದವನಿಗೆ ; ಕೊಟ್ಟುದು ತನಗೆ=ದಾನ ಮಾಡುವುದರಿಂದ ದಾನಿಗೆ ಒಳಿತಾಗುವುದೆಂಬ ನಂಬಿಕೆ ನಮ್ಮ ಸಮಾಜದಲ್ಲಿದೆ ; ಬಯಿಚಿಟ್ಟುದು=ಯಾರಿಗೂ ನೀಡದೆ ಅಡಗಿಸಿ ಇಟ್ಟಿದ್ದು/ಹಿಂದಿನ ಕಾಲದಲ್ಲಿ ಬೆಲೆಬಾಳುವ ಒಡವೆಗಳನ್ನು ಮತ್ತು ಚಿನ್ನಬೆಳ್ಳಿಯ ನಾಣ್ಯಗಳನ್ನು ನೆಲದೊಳಗೆ/ಮರದ ಪೊಟರೆ/ಇನ್ನಿತರ ಕಡೆಗಳಲ್ಲಿ ಬಚ್ಚಿಡುತ್ತಿದ್ದರು ;  ಪರರಿಗೆ=ಇತರರ ಪಾಲಾಗುತ್ತದೆ/ವಶವಾಗುತ್ತದೆ ; ಕೆಟ್ಟಿತು+ಎನಬೇಡ ; ಕೆಟ್ಟಿತು=ಹಾಳಾಯಿತು/ನಾಶವಾಯಿತು/ಉಪಯೋಗವಿಲ್ಲದಂತಾಯಿತು ; ಎನಬೇಡ=ಅಂದುಕೊಳ್ಳಬೇಡ ; ಮುಂದೆ=ಮುಂದಿನ ಜೀವನದ ಆಗುಹೋಗುಗಳಲ್ಲಿ ; ಕಟ್ಟಿದ ಬುತ್ತಿ=ದೂರದ ಊರಿಗೆ ಹೋಗುವವರು ಹಾದಿಯ ನಡುವೆ ತಂಗಿದಾಗ ಉಣಲೆಂದು ಜತೆಯಲ್ಲಿ ತೆಗೆದುಕೊಂಡು ಹೋಗುತ್ತಿದ್ದ ತಿನಿಸು/ಉಣಿಸಿನ ಗಂಟು ; ಕಟ್ಟಿದ ಬುತ್ತಿ-ಈ ಪದಕಂತೆಯು ಇಲ್ಲಿ ಒಂದು ನುಡಿಗಟ್ಟಾಗಿ ಬಳಕೆಯಾಗಿದೆ. ಇತರರ ಹಸಿವು/ಸಂಕಟ/ನೋವಿಗೆ ಮಿಡಿದು ನಾವು ಮಾಡಿದ ದಾನವು ಮುಂದೊಂದು ದಿನ ನಮಗೆ ಸಂಕಟ ಬಂದಾಗ ನಮ್ಮನ್ನು ಕಾಪಾಡುತ್ತದೆ . ಅಂದರೆ  ಮತ್ತೊಬ್ಬರು ನಮಗೆ ನೆರವನ್ನು ನೀಡುತ್ತಾರೆ ಎಂಬ ನಂಬಿಕೆಯು ಜನಮನದಲ್ಲಿ ನೆಲೆಯೂರಿದೆ)<br/> "
    },
    {
      "vachana": "ಉಳ್ಳಲ್ಲಿ ಉಣಲೊಲ್ಲ ಉಳ್ಳಲ್ಲಿ ಉಡಲೊಲ್ಲ<br/>ಉಳ್ಳಲ್ಲಿ ದಾನಗೊಡಲೊಲ್ಲ-ಅವನೊಡವೆ<br/>ಕಳ್ಳಗೆ ದೊರೆಗೆ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಸಿರಿಸಂಪದಗಳು ಇರುವಾಗ ನಲಿವುನೆಮ್ಮದಿಯ ಬದುಕನ್ನು ನಡೆಸದೆ, ಇತರರಿಗೂ ನೆರವಾಗದೆ ಎಲ್ಲವನ್ನೂ ಕೂಡಿಟ್ಟಿಕೊಂಡಿರುವವನ ಸಂಪತ್ತು ಇಂದಲ್ಲ ನಾಳೆ ಅನ್ಯರ ಪಾಲಾಗುತ್ತದೆ ಎಂಬ ಎಚ್ಚರಿಕೆಯನ್ನು ನೀಡಲಾಗಿದೆ.<br/>(ಉಳ್ಳ+ಅಲ್ಲಿ ; ಉಳ್=ಇರು  ; ಉಳ್ಳಲ್ಲಿ=ಇರುವಾಗ/ಜೀವನಕ್ಕೆ ಅಗತ್ಯವಾದ ಎಲ್ಲಾ ಬಗೆಯ ಅನುಕೂಲಗಳು ಇರುವಾಗ ;  ಉಣಲು=ತಿನ್ನಲು ; ಒಲ್+ಅ=ಒಲ್ಲ ;  ಒಲ್=ಬಯಸು/ಇಚ್ಚಿಸು/ಆಸೆಪಡು ; ಒಲ್ಲ=ಬಯಸುವುದಿಲ್ಲ ; ಉಣಲೊಲ್ಲ=ತನ್ನ ಬಳಿ ಇರುವ ಸಂಪತ್ತಿನಿಂದ  ಯಾವುದೇ ಬಗೆಯ ಒಲವುನಲಿವಿನ ಜೀವನವನ್ನು ನಡೆಸದೆ ಗಳಿಸಿದ ಸಂಪತ್ತೆಲ್ಲವನ್ನೂ ಕೂಡಿಡುವುದರಲ್ಲೇ ಮಗ್ನನಾಗಿರುತ್ತಾನೆ ;  ಉಡಲು+ಒಲ್ಲ ; ಉಡು=ಒಳ್ಳೆಯ ಬಟ್ಟೆಬರೆಗಳನ್ನು ಹಾಕಿಕೊಳ್ಳುವುದು  ; ದಾನ+ಕೊಡಲು+ಒಲ್ಲ ; ಅವನ+ಒಡವೆ ; ಅವನ=ಈ ರೀತಿ ಕೂಡಿಟ್ಟವನ/ಜಿಪುಣನ ;  ಒಡವೆ=ಆಸ್ತಿಪಾಸ್ತಿ/ಹಣ/ಚಿನ್ನಬೆಳ್ಳಿತೊಡುಗೆ ;  ಕಳ್ಳಗೆ=ಕಳ್ಳನಿಗೆ/ಕಳ್ಳನ ಪಾಲು ; ದೊರೆಗೆ=ದೊರೆಯ ಪಾಲು/ದೊರೆಯು ಮುಟ್ಟುಗೋಲು ಹಾಕಿಕೊಳ್ಳುತ್ತಾನೆ)<br/> "
    },
    {
      "vachana": "ಕೊಟ್ಟುಂಬ ಕಾಲದಲಿ ಕೊಟ್ಟುಣ್ಣಲೊಲ್ಲದವ<br/>ಹುಟ್ಟಿಯ ಮೇಲೆ ಜೇನಿಟ್ಟು-ಪರರಿಗೆ<br/>ಕೊಟ್ಟು ಹೋಹಂತೆ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಸಿರಿಸಂಪದಗಳು ಇರುವಾಗ ನಲಿವುನೆಮ್ಮದಿಯನ್ನು ಪಡೆಯದೆ, ಇತರರಿಗೂ ನೆರವಾಗದೆ ಎಲ್ಲವನ್ನೂ ಕೂಡಿಟ್ಟಿಕೊಂಡಿರುವವನ ಸಂಪತ್ತು ಹೇಗೆ ಬೇರೆಯವರ ಪಾಲಾಗುತ್ತದೆ ಎಂಬುದನ್ನು ರೂಪಕವೊಂದರ ಹೇಳಲಾಗಿದೆ.<br/>(ಕೊಟ್ಟು+ಉಂಬ ; ಕೊಟ್ಟು=ದಾನ ಮಾಡಿ/ಇತರರಿಗೂ ನೆರವು ನೀಡಿ ; ಉಂಬ=ಉಣ್ಣುವ/ಜೀವನದಲ್ಲಿ ನಲಿವುನೆಮ್ಮದಿಗಳನ್ನು ಪಡೆಯುವ ; ಕಾಲದಲಿ=ಸಮಯದಲ್ಲಿ ; ಕೊಟ್ಟು+ಉಣ್ಣಲು+ಒಲ್ಲದವ ; ಒಲ್ಲದವ=ಬಯಸದವನು ;  ಹುಟ್ಟಿ=ಜೇನುಗೂಡು ; ಜೇನು+ಇಟ್ಟು ; ಹುಟ್ಟಿಯ ಮೇಲೆ ಜೇನಿಟ್ಟು=ಜೇನು ಹುಳುಗಳು ಮರದ ರೆಂಬೆಕೊಂಬೆಗಳಲ್ಲಿ/ಕಲ್ಲಿನ ಪೊಟರೆಗಳಲ್ಲಿ ಗೂಡನ್ನು ಕಟ್ಟಿ ಹೂಗಳ ಮಕರಂದವನ್ನು ಹೀರಿತಂದು ಸಿಹಿಜೇನನ್ನು ತಯಾರಿಸುತ್ತವೆ ; ಪರರಿಗೆ=ಇತರರಿಗೆ ;  ಹೋಹ+ಅಂತೆ=ಹೋಗುವಂತೆ ; ಪರರಿಗೆ ಕೊಟ್ಟು ಹೋಹಂತೆ=ಜೇನಿನ ಹುಳುಗಳು ಜೇನನ್ನು ಸವಿಯುವುದಕ್ಕೆ ಮುನ್ನವೇ ಅದು ಇತರರ ಪಾಲಾಗುವಂತೆ)<br/> "
    },
    {
      "vachana": "ಸಿರಿಬಂದ ಕಾಲದಲಿ ಕರೆದು ಧರ್ಮವ ಮಾಡು<br/>ಪರಿಣಾಮವಕ್ಕು ಪದಪಕ್ಕು-ಕೈಲಾಸ<br/>ನೆರೆಮನೆಯಕ್ಕು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಸಿರಿಸಂಪದಗಳು ದೊರೆತಾಗ ಅದನ್ನು ತಾನೊಬ್ಬನೇ ಹೊಂದದೆ, ಇತರರಿಗೆ ನೆರವನ್ನು ನೀಡುವುದರ ಮೂಲಕ ಬದುಕನ್ನು ಹಸನುಗೊಳಿಸಿಕೊಳ್ಳಬೇಕೆಂಬುದನ್ನು ಹೇಳಲಾಗಿದೆ.<br/>(ಸಿರಿ=ಆಸ್ತಿಪಾಸ್ತಿ/ಹಣಕಾಸು/ವಸ್ತುಒಡವೆ ;  ಸಿರಿಬಂದ ಕಾಲದಲಿ= ಸಿರಿವಂತನಾದಾಗ ; ಕರೆದು ಧರ್ಮವ ಮಾಡು=ಬಡಬಗ್ಗರನ್ನು/ಸಂಕಟದಲ್ಲಿರುವವರನ್ನು ಗುರುತಿಸಿ ನೆರವನ್ನು ನೀಡು ; ಪರಿಣಾಮವು+ಅಕ್ಕು ; ಪರಿಣಾಮ=ಒಳಿತು/ಆನಂದ/ಏಳಿಗೆ/ಮಂಗಳ ; ಅಕ್ಕು=ಆಗುವುದು/ದೊರೆಯುವುದು ; ಪದಪು+ಅಕ್ಕು ; ಪದಪು=ಒಲವು/ಆದರ/ಮನ್ನಣೆ/ಹಿಗ್ಗು ; ಕೈಲಾಸ=ಶಿವನು ನೆಲೆಸಿರುವ ತಾಣ/ ಹುಟ್ಟುಬದುಕುಸಾವುಗಳ ಚಕ್ರದಿಂದ ಪಾರಾಗಿ  ಶಿವನ ಬಳಿಸಾರಬೇಕೆಂದು ಬಕುತರು ಹಂಬಲಿಸುವ ತಾಣ  ; ನೆರೆಮನೆಯು+ಅಕ್ಕು ; ನೆರಮನೆ=ಪಕ್ಕದ ಮನೆ ;  ಕೈಲಾಸ ನೆರೆಮನೆಯಕ್ಕು=ಮುಕ್ತಿಯನ್ನು ಪಡೆಯುವುದಕ್ಕೆ ಯೋಗ್ಯನಾಗುವೆ ಎಂಬ ರೂಪಕದ ತಿರುಳಿನಲ್ಲಿ ಈ ಪದಕಂತೆಯು ಬಳಕೆಯಾಗಿದೆ)<br/> "
    },
    {
      "vachana": "ಸೊಡರೆಣ್ಣೆ ತೀರಿದರೆ ಕೊಡನೆತ್ತಿ ಸುರಿದಿಹರೆ<br/>ಕೊಡಬೇಡ ಕೊಡದೆ ಇರಬೇಡ-ದಾನವನು<br/>ಬಿಡಬೇಡವೆಂದ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಆದಾಯದ ಮಿತಿಯರಿತು ದಾನವನ್ನು ಮಾಡಬೇಕೆ ಹೊರತು, ತನ್ನಲ್ಲಿರುವುದನ್ನೆಲ್ಲಾ ಇತರರಿಗೆ ನೀಡಿ ಬರಿಗಯ್ ಆಗಬಾರದೆಂಬ ಎಚ್ಚರಿಕೆಯನ್ನು ನೀಡಲಾಗಿದೆ.<br/>(ಸೊಡರ+ಎಣ್ಣೆ ; ಸೊಡರು=ದೀಪ/ದೀವಿಗೆ ; ತೀರಿದರೆ=ಮುಗಿದುಹೋದರೆ ; ಕೊಡನ+ಎತ್ತಿ ; ಕೊಡನ= ಎಣ್ಣೆಯಿಂದ ತುಂಬಿರುವ ಗಡಿಗೆ/ಬಿಂದಿಗೆಯನ್ನು ; ಸುರಿದು+ಇಹರೆ ; ಸುರಿ=ಎರೆ/ಹಾಕು ; ಇಹರೆ=ಇರುವರೆ/ಇರುತ್ತಾರೆಯೇ ; ಸುರಿದಿಹರೆ=ಗಡಿಗೆ/ಬಿಂದಿಗೆಯಲ್ಲಿರುವುದೆಲ್ಲವನ್ನೂ ಬಗ್ಗಿಸುತ್ತಾರೆಯೇ ; ಬಿಡಬೇಡ+ಎಂದ)<br/> "
    },
    {
      "vachana": "ಇಚ್ಚೆಯನರಿದಿತ್ತ ನುಚ್ಚೊಂದು ಮಾಣಿಕ್ಯ<br/>ಇಚ್ಚೆಯು ತೀರ್ದ ಬಳಿಕಿತ್ತ-ಮಾಣಿಕ್ಯ<br/>ನುಚ್ಚಿನಿಂ ಕಷ್ಟ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಇತರರು ಸಂಕಟದಲ್ಲಿ/ಆಪತ್ತಿನಲ್ಲಿ/ನೋವಿನಲ್ಲಿ ಬೇಯುತ್ತಿರುವಾಗ, ಅವರ ಅಗತ್ಯವನ್ನು ಅರಿತು ನೀಡುವ ನೆರವಿನ ಬೆಲೆಯು ಬಲುದೊಡ್ಡದೆಂಬುದನ್ನು ಹೇಳಲಾಗಿದೆ.<br/>(ಇಚ್ಚೆಯನು+ಅರಿದು+ಇತ್ತ ; ಇಚ್ಚೆ=ಆಸೆ/ಬಯಕೆ/ಬೇಡಿಕೆ ; ಅರಿದು=ತಿಳಿದು ; ಇತ್ತ=ನೀಡಿದ/ಕೊಟ್ಟ ; ನುಚ್ಚು+ಒಂದು ; ನುಚ್ಚು=ಅಕ್ಕಿರಾಗಿಜೋಳದ ತರಿ/ಪುಡಿ/ಸಣ್ಣಸಣ್ಣಕಣ ; ಮಾಣಿಕ್ಯ=ಬೆಲೆಬಾಳುವ ಹರಳು/ನವರತ್ನಗಳಲ್ಲಿ ಒಂದು ;  ಇಚ್ಚೆಯನರಿದು=ಮತ್ತೊಬ್ಬರಿಗೆ ಬಂದಿರುವ ಸಂಕಟ/ನೋವು/ಬೇಡಿಕೆಯನ್ನು ತಿಳಿದುಕೊಂಡು ; ಇತ್ತ ನುಚ್ಚು=ನೀಡಿದ ಸಣ್ಣ/ತುಸು/ಚಿಕ್ಕ ನೆರವು ; ಒಂದು ಮಾಣಿಕ್ಯ=ಅಗತ್ಯವಿದ್ದಾಗ ದೊರೆತ ನೆರವು ಮಾಣಿಕ್ಯದಂತೆ ಬೆಲೆಯುಳ್ಳದ್ದು ; ತೀರ್ದ=ಮುಗಿದುಹೋದ ಮೇಲೆ ; ಬಳಿಕ+ಇತ್ತ ; ಬಳಿಕ=ಅನಂತರ ; ಇಚ್ಚೆಯು ತೀರ್ದ ಬಳಿಕ=ಸಂಕಟ/ನೋವು/ಆಪತ್ತಿನ ಕಾಲದಲ್ಲಿ ನೆರವನ್ನು ನೀಡದೆ ಅದು ಕಳೆದ ನಂತರ ; ನುಚ್ಚಿನ+ಇಂ=ನುಚ್ಚಿಗಿಂತ ; ಕಷ್ಟ=ಕಡೆ/ಕೀಳು)<br/> "
    },
    {
      "vachana": "ಅಡಿಗಳು ಏಳವು ನುಡಿಗಳು ತೋರವು<br/>ಮಡದಿಯರು ಮನಕೆ ಸೊಗಸರು-ಕೂಳೊಂದು<br/>ಗಳಿಗೆ ತಪ್ಪಿದರೆ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಹಸಿವನ್ನು ನೀಗಿಸಿ ಜೀವದ ಉಳಿವಿಗೆ ಕಾರಣವಾಗುವ ಕೂಳಿನ ಮಹಿಮೆಯನ್ನು ಕೊಂಡಾಡಲಾಗಿದೆ.<br/>(ಅಡಿ=ಪಾದ/ಹೆಜ್ಜೆ ; ಏಳು=ನಿಲ್ಲು ; ಅಡಿಗಳು ಏಳವು=ಹೆಜ್ಜೆಗಳನ್ನು ಇಡುವುದಕ್ಕೆ ಆಗುವುದಿಲ್ಲ/ಮೇಲೆದ್ದು ನಡೆಯಲಾಗುವುದಿಲ್ಲ ; ತೋರು=ಕಾಣು/ಮನಸ್ಸಿಗೆ ಗೋಚರವಾಗು ; ನುಡಿಗಳು ತೋರವು=ಬಾಯಿಂದ ಮಾತುಗಳೇ ಹೊರಡವು/ಉಸಿರು ಕುಗ್ಗಿ ಮಾತಿನ ದನಿಗಳು ಹೊರಬರುವುದಿಲ್ಲ ; ಮಡದಿ=ಹೆಂಡತಿ/ಹೆಣ್ಣು ; ಸೊಗಸು=ಅಂದ/ಚಂದ/ಚೆಲುವು ; ಮಡದಿಯರು ಮನಕೆ ಸೊಗಸರು=ಹೆಣ್ಣುಗಳ ಬಗ್ಗೆ ಯಾವುದೇ ಬಗೆಯ ಒಲವುನಲಿವಿನ ಮಿಡಿತಗಳು ಮಯ್-ಮನದಲ್ಲಿ ಉಂಟಾಗುವುದಿಲ್ಲ ; ಕೂಳು+ಒಂದು ; ಕೂಳು=ಅನ್ನ/ತಿನಸು/ಉಣಿಸು ; ಒಂದು ಗಳಿಗೆ=ತುಸು/ಕೆಲ ಸಮಯ ; ತಪ್ಪು=ದೊರೆಯದಿರು/ಸಿಕ್ಕದಿರು)<br/> "
    },
    {
      "vachana": "ಮುದ್ದೆಗಳು ಇಲ್ಲದೆ ನಿದ್ರೆಗಳು ಬಾರವು<br/>ಮುದ್ದು ಮಾತುಗಳು ಸೊಗಸವು-ಒಡಲಿಗೆ<br/>ಮುದ್ದೆ ತಪ್ಪಿದರೆ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಹಸಿವನ್ನು ನೀಗಿಸಿ ಜೀವದ ಉಳಿವಿಗೆ ಕಾರಣವಾಗುವ ಕೂಳಿನ ಮಹಿಮೆಯನ್ನು ಕೊಂಡಾಡಲಾಗಿದೆ.<br/>(ಮುದ್ದೆ=ರಾಗಿ ಇಲ್ಲವೇ ಇನ್ನಿತರ ದವಸದಾನ್ಯಗಳ ಹಿಟ್ಟನ್ನು ನೀರಿನಲ್ಲಿ ಹದವಾಗಿ ಬೇಯಿಸಿ ಓನಿಸಿ ಕಟ್ಟಿರುವ ಉಂಡೆ ; ಬಾರವು=ಬರುವುದಿಲ್ಲ ; ಮುದ್ದು=ಒಲವು/ನಲಿವು/ಚೆಲುವು ; ಸೊಗಸು=ಇಂಪು/ಹಿತ/ಹಿಗ್ಗು/ಮುದ ; ಮುದ್ದು ಮಾತುಗಳು ಸೊಗಸವು=ಒಲವುನಲಿವಿನ ಮಾತುಗಳು ಯಾವುದೇ ಬಗೆಯ ಆನಂದವನ್ನು ನೀಡುವುದಿಲ್ಲ ; ಒಡಲು=ಹೊಟ್ಟೆ/ದೇಹ/ಮಯ್ಯಿ ; ತಪ್ಪು=ದೊರೆಯದಿರು/ಸಿಕ್ಕದಿರು)<br/> "
    },
    {
      "vachana": "ಒಳ್ಳೆನಿಲ್ಲದ ಊರು ಕಳ್ಳರ ಸಂಗವು<br/>ಸುಳ್ಳಿನ ಮಾತು ಇವು ಮೂರು-ಕೆಸರೊಳಗೆ<br/>ಮುಳ್ಳು ತುಳಿದಂತೆ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಒಳ್ಳೆಯ ನಡೆನುಡಿಯಿಲ್ಲದ ಜನರ ನಡುವೆ ಬಾಳ್ವೆ ಮಾಡುವುದು ತುಂಬಾ ನೋವಿನ ಸಂಗತಿಯೆಂಬುದನ್ನು ಹೇಳಲಾಗಿದೆ.<br/>(ಒಳ್ಳೆನು+ಇಲ್ಲದ ; ಒಳ್ಳೆನು=ಒಳ್ಳೆಯವನು/ಇತರರ ನೋವುನಲಿವುಗಳನ್ನು ಹಂಚಿಕೊಳ್ಳುವವನು ; ಸಂಗ=ಒಡನಾಟ/ವ್ಯವಹಾರ ; ಕಳ್ಳರ ಸಂಗ=ಜನರನ್ನು ಮತ್ತು ಸಮಾಜವನ್ನು ವಂಚಿಸಿ ಆಸ್ತಿಪಾಸ್ತಿಹಣಒಡವೆಗಳನ್ನು ಲಪಟಾಯಿಸುವ ಮೋಸಗಾರರ/ಲಂಚಕೋರರ ಜತೆಯಲ್ಲಿಯೇ ದಿನಬೆಳಗಾದರೆ ವ್ಯವಹರಿಸಬೇಕಾದ ಇಕ್ಕಟ್ಟು/ಬಿಕ್ಕಟ್ಟು ; ಸುಳ್ಳಿನ ಮಾತು=ನಿಜವಲ್ಲದ ಸಂಗತಿಗಳ ಹೇಳಿಕೆ ; ಕೆಸರ+ಒಳಗೆ ; ಕೆಸರು=ಮಣ್ಣು ಮತ್ತು ನೀರು ಕಲೆತುಕೊಂಡು ಮೆದುವಾಗಿರುವ ನೆಲ ; ತುಳಿದ+ಅಂತೆ ; ಅಂತೆ=ಹಾಗೆ ; ಕೆಸರೊಳಗೆ ಮುಳ್ಳು ತುಳಿದಂತೆ=ಕೆಸರೊಳಗೆ ಮುಳ್ಳು ತುಳಿದಾಗ , ಮುಳ್ಳು ಚುಚ್ಚಿಕೊಂಡಿರುವ ಮಣ್ಣುಮೆತ್ತಿದ ಪಾದದ ಜಾಗಕ್ಕೆ ಅತ್ತ ಕಯ್ಯನ್ನು ಹಾಕಿ ಮುಳ್ಳನ್ನು ತೆಗೆಯಲಾಗದೆ , ಇತ್ತ ಪಾದವನ್ನು ಕೆಳಕ್ಕೆ ಊರಿ ಹೆಜ್ಜೆಯಿಡಲಾಗದೆ ನೋವನ್ನು ತಿನ್ನುತ್ತಿರಬೇಕಾಗುತ್ತದೆ)<br/> "
    },
    {
      "vachana": "ಇದ್ದುದನು ಬಚ್ಚಿಟ್ಟು ಹೊದ್ದದನು ಬಯಸುವನು<br/>ಇದ್ದುಣ್ಣದವನ ಬಾಯಲ್ಲಿ-ಮಣ್ಣಿನ<br/>ಮುದ್ದೆ ಕಂಡಯ್ಯ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ತನ್ನ ಬಳಿ ಇರುವ ಸಂಪತ್ತನ್ನು ಬಳಸಿಕೊಳ್ಳದೆ ಬಚ್ಚಿಟ್ಟು ಬಾಳ್ವೆ ಮಾಡುವವನಿಗೆ ಉಂಟಾಗುವ ಕೆಟ್ಟಗತಿಯನ್ನು ಹೇಳಲಾಗಿದೆ.<br/>(ಇದ್ದುದನು=ಇರುವುದನ್ನು ; ಬಚ್ಚಿಟ್ಟು=ಅಡಗಿಸಿಟ್ಟು/ಯಾರಿಗೂ ಕಾಣದಂತೆ ಮರೆಯಾಗಿಸಿ ; ಹೊದ್ದು=ದೊರಕು/ಸಿಗು ; ಹೊದ್ದದನು=ದೊರೆಯದಿರುವುದನ್ನು/ಸಿಕ್ಕದಿರುವುದನ್ನು ; ಬಯಸುವನು=ಇಚ್ಚಿಸುವನು/ಹಂಬಲಿಸುವನು ; ಇದ್ದು+ಉಣ್ಣದ+ಅವನ ; ಇದ್ದುಣ್ಣದವನು=ತನ್ನ ಬಳಿ ಇರುವ ಸಂಪತ್ತಿನಿಂದ ಒಲವು ನಲಿವು ನೆಮ್ಮದಿಯ ಬಾಳ್ವೆಯನ್ನು ನಡೆಸದವನು ; ಮಣ್ಣಿನ ಮುದ್ದೆ=ಮಣ್ಣಿನ ಹೆಂಟೆ/ಉಂಡೆ ; ಬಾಯಲ್ಲಿ ಮಣ್ಣಿನ ಮುದ್ದೆ= ಸಾವನ್ನಪ್ಪಿದ ವ್ಯಕ್ತಿಯ ಹೆಣವನ್ನು ಗುಂಡಿಯಲ್ಲಿಟ್ಟು ಮಣ್ಣು ಮುಚ್ಚತೊಡಗಿದಾಗ ಹೆಣದ ಬಾಯಲ್ಲಿ ಮಣ್ಣು ತುಂಬಿಕೊಳ್ಳುವುದು/ಜೀವನದಲ್ಲಿ ಉಂಡು ತಿಂದು ನಕ್ಕು ನಲಿದು ಆನಂದವನ್ನು ಪಡೆಯದೆ ಸಾವನ್ನಪ್ಪಿದ ಎಂಬ ತಿರುಳಿನಲ್ಲಿ ಈ ಪದಕಂತೆಯು ಬಳಕೆಯಾಗಿದೆ ; ಕಂಡ+ಅಯ್ಯ=ತಿಳಿದು ನೋಡು)<br/> "
    },
    {
      "vachana": "ಇದ್ದೂರ ಹಗೆ ಹೊಲ್ಲ ಬಿದ್ದ ಮಾಳಿಗೆ ಹೊಲ್ಲ<br/>ತಿದ್ದದ ಎತ್ತ ಕೊಳ ಹೊಲ್ಲ ಮನೆಯೊಳಗೆ<br/>ಗುದ್ದಾಟ ಹೊಲ್ಲ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ನೆಮ್ಮದಿಯಿಂದ ಬಾಳ್ವೆಮಾಡಲು ಯಾವ ಬಗೆಯ ಎಚ್ಚರದ ನಡೆನುಡಿಗಳನ್ನು ಹೊಂದಿರಬೇಕು ಎಂಬುದನ್ನು ಹೇಳಲಾಗಿದೆ.<br/>(ಇದ್ದ+ಊರ ; ಇದ್ದ=ಇರುವ/ಈಗ ವಾಸ ಮಾಡುತ್ತಿರುವ ; ಊರ=ಊರಿನ ; ಹಗೆ=ಶತ್ರು ; ಹೊಲ್ಲ=ಬೇಡ ; ಇದ್ದೂರ ಹಗೆ ಹೊಲ್ಲ=ನಾವು ಬಾಳುತ್ತಿರುವ ಪರಿಸರದಲ್ಲಿರುವ ವ್ಯಕ್ತಿಗಳ ಜತೆಯಲ್ಲಿ ಹಗೆತನವನ್ನು ಕಟ್ಟಿಕೊಳ್ಳಬಾರದು ; ಮಾಳಿಗೆ=ಮಣ್ಣಿನ/ಹುಲ್ಲಿನ ಹೊದಿಕೆ-ಮನೆಯ ಚಾವಣಿ ; ಬಿದ್ದ ಮಾಳಿಗೆ=ಮುರಿದು ಬಿದ್ದಿರುವ/ಹಾಳಾಗಿರುವ ಮನೆ ; ತಿದ್ದು=ಸರಿಪಡಿಸು/ಪಳಗಿಸು/ಹತೋಟಿಯಲ್ಲಿಡು ; ಕೊಳ್=ಪಡೆ/ಹೊಂದು/ತೆಗೆದುಕೊ ; ತಿದ್ದದ ಎತ್ತ ಕೊಳ ಹೊಲ್ಲ=ಪಳಗಿಸಿ ದುಡಿಸಿಕೊಳ್ಳಲಾಗದ ಎತ್ತನ್ನು ಕೊಂಡುಕೊಳ್ಳಬಾರದು ; ಮನೆಯೊಳಗೆ ಗುದ್ದಾಟ=ಕುಟುಂಬದಲ್ಲಿನ ವ್ಯಕ್ತಿಗಳು ಪರಸ್ಪರ ಒಲವು ನಲಿವು ನಂಬಿಕೆಗಳನ್ನು ಕಳೆದುಕೊಂಡು ಜಗಳವಾಡುವುದು)<br/> "
    },
    {
      "vachana": "ಒಡಲ ದಂಡಿಸಿ ಮುಕ್ತಿ ಪಡೆವೆನೆಂಬವನೆಗ್ಗ<br/>ಬಡಿಗೆಯಿಂ ಹುತ್ತ ಹೊಡೆಯಲೊಳಗಿಹ ಸರ್ಪ<br/>ಮಡಿವುದೇ ಹೇಳ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ದೇಹವನ್ನು ಬಹುಬಗೆಯ ಯಾತನೆಗೆ ಗುರಿಪಡಿಸುವುದರಿಂದ ಮುಕ್ತಿಯು ದೊರೆಯುತ್ತದೆಯೆಂದುನಂಬುವುದು/ತಿಳಿಯುವುದು/ಅಂದುಕೊಳ್ಳುವುದು ಸರಿಯಲ್ಲವೆಂಬುದನ್ನು ಹೇಳಲಾಗಿದೆ.<br/>(ಒಡಲು=ಹೊಟ್ಟೆ/ದೇಹ/ಮಯ್ಯಿ ; ದಂಡಿಸು=ನೋವಿಗೆ ಗುರಿಮಾಡುವುದು ; ಒಡಲ ದಂಡಿಸಿ=ಅನ್ನನೀರನ್ನು ತೊರೆದು ಉಪವಾಸ ಮಾಡುವುದು/ಒಂಟಿಕಾಲಲ್ಲಿ ನಿಂತು ದೇವರ ಹೆಸರನ್ನು ಜಪಿಸುತ್ತಿರುವುದು/ದೇಗುಲದ ಸುತ್ತ ಹೆಜ್ಜೆಹೆಜ್ಜೆಗೂ ದಿಂಡುರುಳುವುದು/ಒದ್ದೆಬಟ್ಟೆಯಲ್ಲಿ ಉರುಳುಸೇವೆ ಮಾಡುವುದು/ಬಾಯಿಬೀಗ ಹಾಕಿಸಿಕೊಳ್ಳವುದು/ಬೆನ್ನಿನ ಹುರಿಗೆ ಕಬ್ಬಿಣದ ಕೊಕ್ಕೆಯನ್ನು ಚುಚ್ಚಿಸಿಕೊಂಡು ಸಿಡಿಯಾಡುವುದು/ದೇಹಕ್ಕೆ ನೋವುಂಟು ಮಾಡುವ ಇನ್ನೂ ನೂರಾರು ಬಗೆಯ ಆಚರಣೆಗಳಲ್ಲಿ ತೊಡಗುವುದು ; ಮುಕ್ತಿ=ಹುಟ್ಟುಬದುಕುಸಾವುಗಳ ಚಕ್ರದಿಂದ ಜೀವವು ಬಿಡುಗಡೆಯನ್ನು ಹೊಂದುವುದು ಎಂಬ ನಂಬಿಕೆ ; ಪಡೆವೆನ್+ಎಂಬವನ್+ಎಗ್ಗ ; ಪಡೆವೆನ್=ಹೊಂದುತ್ತೇನೆ/ಗಳಿಸುತ್ತೇನೆ ; ಎಂಬವನ್=ಎಂದುಕೊಳ್ಳುವವನು ; ಎಗ್ಗ=ದಡ್ಡ/ತಿಳಿಗೇಡಿ ; ಬಡಿಗೆ+ಇಂ ; ಬಡಿಗೆ=ಕೋಲು/ದೊಣ್ಣೆ ; ಇಂ=ಇಂದ ; ಹೊಡೆಯಲ್+ಒಳಗೆ+ಇಹ ; ಇಹ=ಇರುವ ; ಸರ್ಪ=ಹಾವು ; ಮಡಿ=ಸಾಯು/ಮರಣಹೊಂದು ; ಹೇಳ=ಹೇಳು/ತಿಳಿದು ನೋಡು)<br/> "
    },
    {
      "vachana": "ಗುಡಿಯ ಬೋದಿಗೆ ಕಲ್ಲು ನಡುವೆ ರಂಗ ತಾ ಕಲ್ಲು<br/>ಹೊಡವಡಿಸಿ ಕೊಂಬಡದು ಕಲ್ಲು-ಲಿಂಗವಿ<br/>ದ್ದೆಡೆಯನಾರರಿಗು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಕಲ್ಲದೇಗುಲದಲ್ಲಿ ದೇವರು ಇರುವ ಎಡೆಯನ್ನು ತಿಳಿಯಲಾಗದ ಬಗೆಯನ್ನು ಹೇಳಲಾಗಿದೆ.<br/>( ಗುಡಿ=ದೇಗುಲ/ದೇವರ ಮಂದಿರ ; ಬೋದಿಗೆ= ಕಂಬದ ಮೇಲೆ ತೊಲೆಯನ್ನು ಇಡಲು ಬಳಸುವ ವಸ್ತು  ;  ನಡುವೆ=ಗರ‍್ಬಗುಡಿಯ ಮುಂದಿನ ಜಾಗ ; ರಂಗ=ದೇವರ ಮುಂದೆ ನಾಟ್ಯ ಸಂಗೀತ ಮುಂತಾದ ಕಲೆಗಳನ್ನು ಪ್ರದರ‍್ಶನ ಮಾಡುವ ವೇದಿಕೆ/ಜಾಗ ; ತಾ=ಅದು ; ಹೊಡವಡು=ಹೊಡೆ+ಪಡು ; ಹೊಡೆ=ಹೊಟ್ಟೆ/ಒಡಲು ; ಪಡು=ಮಲಗು/ಒರಗು ; ಹೊಡವಡು=ಇಡೀ ಮಯ್ಯನ್ನು ನೆಲದ ಮೇಲೊಡ್ಡಿ ತಲೆಬಾಗಿ ನಮಿಸುವುದು ; ಕೊಂಬಡೆ+ಅದು ; ಕೊಂಬಡೆ=ಕೊಳ್ಳುವುದೆಂದರೆ ; ಕೊಂಬ=ಕೊಳುವ ; ಹೊಡವಡಿಸಿ ಕೊಂಬಡದು ಕಲ್ಲು=ದಿಂಡುರುಳಿ ನಮಸ್ಕರಿಸಿಕೊಳ್ಳುತ್ತಿರುವ ದೇವರ ವಿಗ್ರಹವೂ ಕಲ್ಲು ; ಲಿಂಗ+ಇದ್ದ+ಎಡೆಯನ್+ಆರ‍್+ಅರಿಗು ; ಲಿಂಗ=ದೇವರಾದ ಶಿವ ; ಎಡೆ=ಜಾಗ/ನೆಲೆ ; ಆರ‍್=ಯಾರು ; ಅರಿ=ತಿಳಿ ; ಆರರಿಗು=ಯಾರು ತಾನೆ ತಿಳಿದಿದ್ದಾರೆ)<br/> "
    },
    {
      "vachana": "ಮೆಲ್ಲನೇ ಹರಿವ ನೀರು ಕಲ್ಲಭೇದಿಸುತಿಕ್ಕು<br/>ಸೊಲ್ಲರಿತು ನುಡಿವರೊಳುನುಡಿಯು-ಲೋಕವ<br/>ಗೆಲ್ಲದೆಂತಿಕ್ಕು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಕೋಪತಾಪವಿಲ್ಲದೆ/ಆವೇಶವಿಲ್ಲದೆ ಒಳ್ಳೆಯ ಉದ್ದೇಶದಿಂದ ಆಡುವ ಮಾತು ಕೇಳುವವರ ಮನಸ್ಸಿಗೆ ಅರಿವನ್ನು ನೀಡಿ ಒಳಿತಿನ ಕಡೆಗೆ ಒಲಿಯುವಂತೆ ಮಾಡುತ್ತದೆ ಎಂಬುದನ್ನು ಹೇಳಲಾಗಿದೆ.<br/>(ಮೆಲ್ಲನೇ ಹರಿವ ನೀರು=ಯಾವುದೇ ಎಡೆಯಲ್ಲಿ ಯಾವಾಗಲೂ ನೀರು ಜೋರಿಲ್ಲದೆ/ವೇಗವಿಲ್ಲದೆ ಹರಿಯುತ್ತಿರುವುದು ; ಕಲ್ಲಭೇದಿಸುತ+ಇಕ್ಕು ; ಕಲ್ಲ=ಕಲ್ಲನ್ನು/ಬಂಡೆಯನ್ನು ; ಭೇದಿಸು=ಅಲುಗಿಸು/ಸಡಿಲಗೊಳಿಸು/ಪುಸಿಗೊಳಿಸು ; ಕಲ್ಲಭೇದಿಸು=ಹರಿಯುವ ನೀರಿಗೆ ಅಡ್ಡಲಾಗಿರುವ ಬಂಡೆಯ ಸುತ್ತಲಿನ ಮಣ್ಣನ್ನು ಕೊರೆದು ಪುಸಿಗೊಳಿಸಿ ಬಂಡೆಯನ್ನೇ ಅಲುಗುವಂತೆ ಮಾಡುವುದು ; ಇಕ್ಕು=ಇರುವುದು ; ಸೊಲ್ಲ+ಅರಿತು ; ಸೊಲ್ಲು=ಮಾತು/ನುಡಿ ; ಅರಿತು=ತಿಳಿದು ; ಸೊಲ್ಲರಿತು=ಯಾವ ಬಗೆಯ ಮಾತನ್ನು ಆಡಬೇಕು/ಆಡಬಾರದು ಎಂಬ ಎಚ್ಚರಿಕೆ/ಹೊಣೆಗಾರಿಕೆಯಿಂದ ; ನುಡಿವರ+ಒಳುನುಡಿಯು ; ನುಡಿವರ=ಮಾತನಾಡುವವರ ; ಒಳುನುಡಿ=ಒಳ್ಳೆಯ ಮಾತು/ಕೇಳಿದವರ ಮನದಲ್ಲಿ ಅರಿವು ಮತ್ತು ಆನಂದವನ್ನು ಮೂಡಿಸುವಂತಹ ಮಾತುಗಳು ; ಲೋಕ=ಜಗತ್ತು/ಸಮಾಜ/ಸಮುದಾಯ/ಜನಮನ ; ಗೆಲ್ಲದೆ+ಎಂತು+ಇಕ್ಕು ; ಎಂತು=ಯಾವ ರೀತಿ/ಬಗೆ ; ಎಂತಿಕ್ಕು=ಹೇಗೆ ತಾನೇ ಇರುವುದು ; ಲೋಕವ ಗೆಲ್ಲು=ಒಳಿತನ್ನುಂಟು ಮಾಡುವ ಮಾತು ಎಲ್ಲರ ಮನಸ್ಸಿಗೂ ಮುದವನ್ನು ನೀಡಿ ಮೆಚ್ಚುಗೆಯನ್ನು ಪಡೆಯುತ್ತದೆ)<br/> "
    },
    {
      "vachana": "ಸುರಗಿಯಲಿರಿದೇರು ಸರನೆ ಮಾದಿಹುದು ಅ<br/>ಸ್ಥಿರದ ನಾಲಗೆಯಲಿರಿದೇರು-ಅಂದಂದಿ<br/>ಗಿರಿದಿರಿದು ಸುಡದೆ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಹರಿತವಾದ ಹತಾರದ ಇರಿತದಿಂದ ಉಂಟಾದ ಗಾಯಕ್ಕಿಂತಲೂ ಆಡಿದ ಕೆಟ್ಟಮಾತು ಹೆಚ್ಚಿನ ನೋವನ್ನುಂಟುಮಾಡುತ್ತದೆ ಎಂಬುದನ್ನು ಹೇಳಲಾಗಿದೆ.<br/>(ಸುರಗಿಯಲಿ+ಇರಿದ+ಏರು ; ಸುರಗಿ=ಸಣ್ಣಕತ್ತಿ/ಚೂರಿ/ಹತಾರ ; ಇರಿ=ತಿವಿ/ಚುಚ್ಚು ; ಏರು=ಗಾಯ/ಹುಣ್ಣು ; ಸುರಗಿಯಲಿರಿದೇರು=ಕತ್ತಿ/ಚೂರಿ/ಇನ್ನಿತರ ಹತಾರಗಳಿಂದ ತಿವಿದು ಮಾಡಿದ ಗಾಯ ; ಸರನೆ=ತುಸು ಸಮಯದಲ್ಲಿ/ಕೆಲವಾರು ದಿನಗಳಲ್ಲಿ ; ಮಾದು+ಇಹುದು ; ಮಾಯ್+ದು ; ಮಾಯ್=ಗುಣವಾಗು/ವಾಸಿಯಾಗು ; ಇಹುದು=ಇರುವುದು ; ಅಸ್ಥಿರ=ಎಲುಬಿಲ್ಲದ/ಮೂಳೆಯಿಲ್ಲದ/ಅಲುಗಾಡುವ ; ನಾಲಗೆಯಲಿ+ಇರಿದ+ಏರು ; ನಾಲಗೆಯಲಿರಿದೇರು=ಕೆಟ್ಟಮಾತುಗಳನ್ನಾಡಿ ಮಾಡಿದ ಅವಹೇಳನ/ಮನಸ್ಸನ್ನು ಗಾಸಿಗೊಳಿಸಿ ನೀಡಿದ ನೋವು ; ಅಂದು+ಅಂದಿಗೆ+ಇರಿದು+ಇರಿದು ; ಅಂದು=ಆ ದಿನ ; ಅಂದಂದಿಗೆ=ಪ್ರತಿ ದಿನವೂ ; ಇರಿದಿರಿದು=ಕಡೆಗಣಿಸಿ ನುಡಿದ ಪ್ರಸಂಗವು ನೆನಪಿಗೆ ಬಂದಾಗಲೆಲ್ಲಾ ಅಂದು ಆಡಿದ್ದ ಮಾತುಗಳು ಮನವನ್ನು ಚುಚ್ಚಿಚುಚ್ಚಿ ಕಾಡುತ್ತ ; ಸುಡು=ಬೆಂಕಿಯಲ್ಲಿ ಬೇಯಿಸು/ಬೇಗೆಯನ್ನುಂಟು ಮಾಡು/ನೋವನ್ನುಂಟುಮಾಡು ; ಸುಡದೆ=ನೋಯಿಸದೇ ಇರುತ್ತದೆಯೇ?)<br/> "
    },
    {
      "vachana": "ಇಟ್ಟಿಯಲಿ ಇರಿದೇರು ನೆಟ್ಟನೊಂದಾಗಿಕ್ಕು<br/>ಕೆಟ್ಟ ನಾಲಿಗೆಯಲಿರಿದೇರು-ದಿನದಿನ<br/>ಕಟ್ಟಟ್ಟಿಯೆ ಸುಡುಗು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಹರಿತವಾದ ಹತಾರದ ಇರಿತದಿಂದ ಉಂಟಾದ ಗಾಯಕ್ಕಿಂತಲೂ ಆಡಿದ ಕೆಟ್ಟಮಾತು ಹೆಚ್ಚಿನ ನೋವನ್ನುಂಟುಮಾಡುತ್ತದೆ ಎಂಬುದನ್ನು ಹೇಳಲಾಗಿದೆ.<br/>(ಇಟ್ಟಿ=ಈಟಿ/ಹರಿತವಾದ ಮೊನೆಯುಳ್ಳ ಹತಾರ ; ಇರಿದ+ಏರು ; ಇರಿ=ತಿವಿ/ಚುಚ್ಚು ; ಏರು=ಗಾಯ/ಹುಣ್ಣು ; ನೆಟ್ಟನೆ+ಒಂದು+ಆಗಿ+ಇಕ್ಕು ; ನೆಟ್ಟನೆ=ಸರಿಯಾಗಿ/ಚೆನ್ನಾಗಿ ; ನೆಟ್ಟನೊಂದಾಗಿಕ್ಕು=ಕೆಲವಾರು ದಿನಗಳಲ್ಲಿ ಮೊದಲಿನಂತಾಗುತ್ತದೆ/ಆಗಿದ್ದ ಗಾಯ ಮಾಯುತ್ತದೆ ; ನಾಲಿಗೆಯಲಿ+ಇರಿದ+ಏರು ; ಕೆಟ್ಟನಾಲಿಗೆ=ಯಾವುದೇ ಒಬ್ಬ ವ್ಯಕ್ತಿಯ/ಸಂಗತಿಯ ಬಗ್ಗೆ ಸದಾಕಾಲ ಹೊಲಸುಮಾತುಗಳನ್ನೇ ಆಡುವುದು/ಕೇಡಾಗಲಿ ಎಂದು ಶಪಿಸುವುದು ; ನಾಲಿಗೆಯಲಿ+ಇರಿದ+ಏರು=ಮಾತುಗಳ ಮೂಲಕ ನೀಡಿದ ಪೆಟ್ಟು/ಮಾನಸಿಕ ಯಾತನೆ ; ದಿನದಿನ=ಪ್ರತಿನಿತ್ಯವೂ ; ಕಟ್ಟಟ್ಟಿ=ಹಿಂಬಾಲಿಸಿ/ಬೆನ್ನಟ್ಟಿ/ಪದೇಪದೇ ನೆನಪಾಗುತ್ತ ; ಸುಡುಗು=ನೋಯಿಸುತ್ತಿರುತ್ತದೆ/ಬೇಯಿಸುತ್ತಿರುತ್ತದೆ)<br/> "
    },
    {
      "vachana": "ಕಡೆದ ಕಲ್ಲದು ನುಣ್ಪು ಒಡೆದರೆ ದೈವವೇ<br/>ಜಡರ ಮಾತುಗಳು ಹುಸಿ ನೋಡು-ದಯಚಿತ್ತ<br/>ದೆಡೆಯಲ್ಲಿ ದೈವ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಸಹಮಾನವರಿಗೆ ಮತ್ತು ಸಮಾಜಕ್ಕೆ ಒಳಿತನ್ನುಂಟುಮಾಡುವ ಒಲವು, ಕರುಣೆ ಮತ್ತು ಕಾಳಜಿಯಿಂದ ಕೂಡಿದ ನಡೆನುಡಿಯಲ್ಲಿ ದೇವರ ಇರುವಿಕೆಯನ್ನು ಕಾಣಲಾಗಿದೆ.<br/>(ಕಡೆ=ಕೆತ್ತು/ರೂಪಿಸು/ಬಿಡಿಸು ; ಕಲ್ಲು+ಅದು ; ಕಡೆದ ಕಲ್ಲು=ಉಳಿ ಮತ್ತು ಸುತ್ತಿಗೆಯ ಪೆಟ್ಟಿನಿಂದ ಆಕಾರವೊಂದನ್ನು ತಳೆದ ಕಲ್ಲು/ಕಂಡರಣೆಗೊಂಡ ಕಲ್ಲು ; ನುಣ್ಪು=ನಯಗೊಳ್ಳುವುದು/ಒರಟಾಗಿದ್ದುದು ನಯಗೊಂಡು ಅಂದವಾಗುವುದು ; ಒಡೆ=ಸೀಳು/ಬಿರಿ/ಕಾಣಿಸಿಕೊಳ್ಳುವುದು ; ನುಣ್ಪು ಒಡೆದರೆ=ಶಿಲ್ಪಿಯ ಉಳಿಯ ಪೆಟ್ಟಿನಿಂದ ಕಲ್ಲು ಕಲೆಯಾಗಿ ರೂಪುಗೊಂಡರೆ/ಶಿಲೆಯು ಶಿಲ್ಪವಾಗಿ ರೂಪುಗೊಂಡರೆ ; ದೈವ=ದೇವರು ; ಜಡರು=ತಿಳಿಗೇಡಿಗಳು/ಆಲಸಿಗಳು ; ಜಡರ ಮಾತುಗಳು=ದೇವರ ಇರುವಿಕೆಯನ್ನು ಸರಿಯಾಗಿ ಅರಿಯದವರ ನುಡಿಗಳು ; ಹುಸಿ=ಸುಳ್ಳು ; ದಯಚಿತ್ತದ+ಎಡೆಯಲ್ಲಿ ; ದಯ=ಕರುಣೆ/ಅನುಕಂಪ/ಕನಿಕರ/ಇತರರ ನೋವಿಗೆ ಮಿಡಿದು ನೆರವನ್ನು ನೀಡುವಿಕೆ ; ಚಿತ್ತ=ಮನಸ್ಸು ; ಎಡೆ=ಜಾಗ/ನೆಲೆ ; ದಯಚಿತ್ತದೆಡೆಯಲ್ಲಿ= ಕರುಣೆ ತುಂಬಿದ ನಡೆನುಡಿಯಿರುವ ಎಡೆಯಲ್ಲಿ/ತನ್ನನ್ನು ಒಳಗೊಂಡಂತೆ ಎಲ್ಲರಿಗೂ ಒಳಿತಾಗುವಂತೆ ಒಲವುಕರುಣೆಯಿಂದ ನಡೆದುಕೊಳ್ಳುವ ಸನ್ನಿವೇಶಗಳಲ್ಲಿ)<br/> "
    },
    {
      "vachana": "ಮಂದಿಯನಾಳುವಡೆ ಅಂದಣವನೇರುವಡೆ<br/>ಸಂಧಿಸಿ ಭೋಗಪಡೆವಡೆ-ಧರ್ಮವ<br/>ಕುಂದದೆ ಮಾಡು-ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಸಂಪತ್ತು, ಗದ್ದುಗೆ ಮತ್ತು ಒಲವುನಲಿವಿನ ಬದುಕು ದೊರಕಿದಾಗ ಸಹಮಾನವರ ಮತ್ತು ಸಮಾಜದ ಒಳಿತಿಗೆ ನೆರವಾಗುವ ಕೆಲಸದಲ್ಲಿ ತೊಡಗಬೇಕೆಂಬುದನ್ನು ಹೇಳಲಾಗಿದೆ.<br/>(ಮಂದಿಯನು+ಆಳುವಡೆ ; ಮಂದಿ=ಜನಸಮುದಾಯ/ಗುಂಪು ; ಆಳುವಡೆ=ಗದ್ದುಗೆಯಲ್ಲಿ ಕುಳಿತು ಸಮಾಜದ ನಡೆನುಡಿಯಲ್ಲಿ ಕಂಡುಬರುವ ಕೆಡುಕನ್ನು ತೊಲಗಿಸಿ , ಒಳಿತನ್ನು ಕಾಪಿಡುವ ಹೊಣೆಗಾರಿಕೆ ದೊರಕಿದರೆ ; ಅಂದಣವನು+ಏರುವಡೆ ; ಅಂದಣ=ಪಲ್ಲಕ್ಕಿ/ಮೇನೆ ; ಏರು=ಹತ್ತು ; ಅಂದಣವನೇರುವಡೆ=ಸಿರಿವಂತಿಕೆ ಬಂದು ಸಮಾಜದಲ್ಲಿ ಒಳ್ಳೆಯ ಅಂತಸ್ತು ದೊರೆತರೆ ; ಸಂಧಿಸಿ=ಜತೆಗೂಡಿ ; ಭೋಗ=ಆಸ್ತಿಪಾಸ್ತಿಹಣಕಾಸುಗದ್ದುಗೆಗಳು ದೊರೆತಾಗ ಉಂಟಾಗುವ ಹಿಗ್ಗು/ಆನಂದ ; ಪಡೆವಡೆ=ದೊರಕಿದರೆ/ಹೊಂದಿದರೆ ; ಧರ್ಮ=ಸಹಮಾನವರಿಗೆ ಮತ್ತು ಜಗದ ಜೀವನಕ್ಕೆ ಒಳಿತನ್ನುಂಟುಮಾಡುವ ನಡೆನುಡಿಗಳು ; ಕುಂದು=ಕೊರತೆ ; ಕುಂದದೆ ಮಾಡು=ಕಯ್‍ಬಿಡದೆ/ಮರೆಯದೆ/ಕೊರತೆ ಬಾರದಂತೆ ಮಾಡು)<br/> "
    },
    {
      "vachana": "ಹುಸಿವಾತ ದೇಗುಲದ ದೆಸೆಯತ್ತ ಮುಂತಾಗಿ<br/>ನೊಸಲೆತ್ತಿ ಕರವ ಮುಗಿದರೆ-ಇಷ್ಟುದ್ದ<br/>ಹುಸಿವೆನೆಂದೆಂಬ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ನಿತ್ಯಜೀವನದಲ್ಲಿ ಸುಳ್ಳಿನ ನಡೆನುಡಿಗಳಿಂದ ಸಹಮಾನವರಿಗೆ ಮತ್ತು ಸಮಾಜಕ್ಕೆ ಕೇಡನ್ನು ಬಗೆಯುತ್ತಿರುವ ವ್ಯಕ್ತಿಯು ದೇವರ ಮುಂದೆ ಮಾಡುವ ತೋರಿಕೆಯ ಆಚರಣೆಯನ್ನು ಅಣಕಮಾಡಲಾಗಿದೆ.<br/>(ಹುಸಿವ+ಆತ ; ಹುಸಿ=ಸುಳ್ಳು/ದಿಟವಲ್ಲದ್ದು/ನಿಜವಲ್ಲದ್ದು ; ಆತ=ಅವನು ; ಹುಸಿವಾತ=ಸುಳ್ಳು ಮತ್ತು ಮೋಸದ ನಡೆನುಡಿಗಳಿಂದ ಜನರನ್ನು ವಂಚಿಸುತ್ತಿರುವವನು ; ದೇಗುಲ=ದೇವ+ಕುಲ ; ಕುಲ=ಮನೆ/ಇರುವ ಜಾಗ/ಆಲಯ ; ದೇಗುಲ=ದೇವಾಲಯ ; ದೆಸೆ+ಅತ್ತ ; ದೆಸೆ=ದಿಕ್ಕು ; ಅತ್ತ=ಆ ಕಡೆ ; ಮುಂದಕ್ಕೆ+ತಾಗಿ ; ತಾಗು=ಮುಟ್ಟು ; ಮುಂತಾಗಿ=ಮುಂದೆ ನಿಂತು ; ನೊಸಲ+ಎತ್ತಿ ; ನೊಸಲು=ಹಣೆ ; ನೊಸಲೆತ್ತಿ=ಹಣೆಯನ್ನು ಮೇಲೆತ್ತಿ ; ಕರ=ಕಯ್ ; ನೊಸಲೆತ್ತಿ ಕರವ ಮುಗಿದರೆ=ಹಣೆಯ ಮೇಲೆ ಎರಡು ಕಯ್ಗಳನ್ನು ಜೋಡಿಸಿಟ್ಟುಕೊಂಡು ದೇವರಿಗೆ ನಮಿಸಿದರೆ ; ಇಷ್ಟು+ಉದ್ದ ; ಇಷ್ಟುದ್ದ=ಅವನು ಎಶ್ಟು ಎತ್ತರಕ್ಕೆ ತನ್ನ ಕಯ್ಗಳನ್ನು ಎತ್ತಿರುವನೋ ಅಶ್ಟು ದೊಡ್ಡ ಪ್ರಮಾಣದಲ್ಲಿ/ಮಟ್ಟದಲ್ಲಿ ; ಹುಸಿವೆನ್+ಎಂದು+ಎಂಬ ; ಹುಸಿವೆನ್=ಸುಳ್ಳನ್ನು ಆಡುವೆನು ; ಎಂದು+ಎಂಬ ; ಎಂಬ=ಎನ್ನುವನು/ಹೇಳುವನು ; ಎಂದೆಂಬ= ಎಂಬುದನ್ನು ತನ್ನ ಕಪಟತನದ ಆಚರಣೆಯಿಂದ ಜಗತ್ತಿಗೆ ತಿಳಿಸುವನು/ತೋರಿಸುವನು)<br/> "
    },
    {
      "vachana": "ಕ್ಷಣಮಾತ್ರವಾದೊಡಂ ಗುಣಿಗಳೊಡನಾಡುವುದು<br/>ಗುಣಹೀನರುಗಳ ಒಡನಾಡೆ-ಬಹುದುಃಖ<br/>ದಣಲೊಳಿರ್ದಂತೆ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಕೆಟ್ಟ ನಡೆನುಡಿಯುಳ್ಳವರ ಒಡನಾಟದಿಂದ ಉಂಟಾಗುವ ಹಾನಿಯ ಬಗ್ಗೆ ಎಚ್ಚರಿಕೆಯನ್ನು ನೀಡಲಾಗಿದೆ.<br/>(ಕ್ಷಣಮಾತ್ರವು+ಆದೊಡಂ ; ಕ್ಷಣ=ಗಳಿಗೆ/ಸಮಯ ; ಕ್ಷಣಮಾತ್ರ=ತುಸು/ಕೆಲ ಸಮಯ ; ಆದೊಡಂ=ಆದರೂ ; ಗುಣಿಗಳ+ಒಡನೆ+ಆಡುವುದು ; ಗುಣಿ=ಗುಣವುಳ್ಳವನು/ಒಳ್ಳೆಯ ನಡೆನುಡಿಯುಳ್ಳ ವ್ಯಕ್ತಿ ; ಒಡನೆ=ಜತೆಯಲ್ಲಿ ; ಆಡುವುದು=ವ್ಯವಹರಿಸುವುದು/ನೆಂಟನ್ನು ಹೊಂದುವುದು ; ಗುಣ=ಒಳ್ಳೆಯ ನಡೆನುಡಿ ; ಹೀನ=ಇಲ್ಲದ/ಕೆಟ್ಟ/ಕೀಳು ; ಗುಣಹೀನ=ಕೆಟ್ಟ ನಡೆನುಡಿಯುಳ್ಳ ವ್ಯಕ್ತಿ ; ಒಡನೆ+ಆಡೆ ; ಬಹುದುಃಖದ+ಅಣಲ್+ಒಳ್+ಇರ‍್ದ+ಅಂತೆ ; ಬಹು=ಹೆಚ್ಚು/ತುಂಬ/ಅನೇಕ ; ದುಃಖ=ಸಂಕಟ/ನೋವು/ಯಾತನೆ ; ಅಣಲು=ಬಾಯಿಯ ಒಳಗಡೆ/ಬಾಯಲ್ಲಿ ; ಒಳ್=ಅಲ್ಲಿ/ಒಳಗೆ ; ಇರ್ದ=ಇದ್ದ ; ಅಂತೆ=ಹಾಗೆ ; ಬಹುದುಃಖದಣಲ್=ಯಾವಾಗಲೂ ಒಂದಲ್ಲ ಒಂದು ಬಗೆಯ ಸಂಕಟ/ಯಾತನೆ/ಅಪಮಾನ/ನೋವು ಉಂಟಾಗುತ್ತಿರುವ ನೆಲೆ/ಜಾಗ/ಎಡೆ ಎಂಬ ರೂಪಕದ ತಿರುಳಿನಲ್ಲಿ ಬಳಕೆಯಾಗಿದೆ)<br/> "
    },
    {
      "vachana": "ಹಿರಿದು ಪಾಪವ ಮಾಡಿ ಹರಿವರು ಗಂಗೆಗೆ<br/>ಹರಿವ ನೀರಲ್ಲಿ ಕರಗುವೊಡೆಯಾ ಪಾಪ<br/>ಎರೆಯ ಮಣ್ಣಲ್ಲ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ನೀರಿನಲ್ಲಿ ಮುಳುಗೆದ್ದ ಮಾತ್ರದಿಂದಲೇ ಮಾಡಿದ ಪಾಪ ಹೋಗುವುದಿಲ್ಲವೆಂಬುದನ್ನು ಹೇಳಲಾಗಿದೆ.<br/>(ಹಿರಿ=ದೊಡ್ಡ/ಅತಿ/ಹೆಚ್ಚು ; ಪಾಪ=ಸಹಮಾನವರಿಗೆ ಮತ್ತು ಸಮಾಜಕ್ಕೆ ಕೇಡು/ವಂಚನೆಯನ್ನುಂಟುಮಾಡುವ ನಡೆನುಡಿ ; ಹರಿ=ಅತ್ತ ಸಾರು/ಹೋಗು/ಓಡು ; ಗಂಗೆ=ನೀರು/ಉತ್ತರ ಇಂಡಿಯಾದಲ್ಲಿ ಹರಿಯುತ್ತಿರುವ ನದಿ ಯೊಂದರ ಹೆಸರು ; ಹರಿವರು ಗಂಗೆಗೆ=ದೇಗುಲಗಳ ಬಳಿಯ ನದಿ/ಕೊಳ/ನೀರಿನ ತಾಣಗಳಲ್ಲಿ ಮೀಯುವರು-ಇಂತಹ ಎಡೆಗಳಲ್ಲಿ ಮಿಂದೆದ್ದರೆ ಮಾಡಿದ ಪಾಪ ಹೊರಟುಹೋಗುತ್ತದೆಯೆಂಬ ನಂಬಿಕೆಯು ಜನಮನದಲ್ಲಿದೆ ; ಕರಗುವೊಡೆ+ಆ ; ಕರಗುವೊಡೆ=ಕರಗಿಹೋಗುವುದಕ್ಕೆ/ಇಲ್ಲವಾಗುವುದಕ್ಕೆ ; ಆ ಪಾಪ=ಮಾಡಿರುವ ಕೆಟ್ಟಕೆಲಸಗಳು ; ಎರೆಯ ಮಣ್ಣು=ಕಪ್ಪನೆಯ ಬಣ್ಣದ ಮಣ್ಣು/ಜೇಡಿಮಣ್ಣು/ಮುಟ್ಟಿದಾಗ ಇಲ್ಲವೇ ತುಳಿದಾಗ ಕಯ್ ಕಾಲುಗಳಿಗೆ ಅಂಟಿಕೊಳ್ಳುವ ಜಿಗುಟು ಮಣ್ಣು ; ಆ ಪಾಪ ಎರೆಯ ಮಣ್ಣಲ್ಲ=ಮಾಡಿದ ಪಾಪ ಹೋಗಬೇಕಾದರೆ , ಮಾಡಿದ ಕೇಡು/ವಂಚನೆಗಾಗಿ ಮರುಗಿ , ಮತ್ತೊಮ್ಮೆ ಅಂತಹ ಕೆಟ್ಟದ್ದನ್ನು ಮಾಡದೆ ಒಳ್ಳೆಯ ನಡೆನುಡಿಗಳನ್ನು ಜೀವನದಲ್ಲಿ ಅಳವಡಿಸಿಕೊಂಡು ಬಾಳತೊಡಗಿದ ಹೊರತು ಪಾಪ ತೊಲಗುವುದಿಲ್ಲ . ಪಾಪ ಹೋಗುವುದಿಲ್ಲವೆಂದರೆ ಆತ ನೀಚ/ಕೆಡುಕನಾಗಿಯೇ ಬಾಳುತ್ತಿರುತ್ತಾನೆ ಎಂಬುದನ್ನು ಈ ರೂಪಕದ ತಿರುಳು ಹೊಂದಿದೆ)<br/> "
    },
    {
      "vachana": "ತಪ್ಪ ಸಾಧಿಪ ನೃಪನೊಳಿಪ್ಪವನವನೆಗ್ಗ<br/>ಸರ್ಪನ ಹೆಡೆಯ ನೆಳಲೆಂದು-ಸಾರಿದ<br/>ಕಪ್ಪೆಯಂತಕ್ಕು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಮಾಡಿದ ತಪ್ಪನ್ನೇ ಸರಿಯೆಂದು ವಾದಮಾಡುವ ರಾಜನ/ಒಡೆಯನ/ಮೇಲಿನ ಗದ್ದುಗೆಯಲ್ಲಿರುವ ವ್ಯಕ್ತಿಯ ಜತೆಗಿನ ಒಡನಾಟ/ನೆಂಟು/ವ್ಯವಹಾರ ಒಳ್ಳೆಯದಲ್ಲವೆಂಬ ಎಚ್ಚರಿಕೆಯನ್ನು ನೀಡಲಾಗಿದೆ.<br/>(ತಪ್ಪು=ಆಡುವ ಮಾತು/ಮಾಡುವ ಕೆಲಸದಲ್ಲಿ ಸರಿಯಲ್ಲದ್ದು ; ಸಾಧಿಪ=ಸರಿಯೆಂದು ವಾದಿಸುವವನು ; ತಪ್ಪ ಸಾಧಿಪ=ತಾನು ಮಾಡಿದ/ತನ್ನಿಂದಾಗಿರುವ ಕೇಡು/ವಂಚನೆ/ಹಾನಿಯನ್ನು ಸರಿಯೆಂದು ಮೊಂಡುಹಿಡಿದು ಮಾತನಾಡುವವನು ; ನೃಪನೊಳ್+ಇಪ್ಪವನ್+ಅವನ್+ಎಗ್ಗ ; ನೃಪ=ದೊರೆ/ಒಡೆಯ/ಯಜಮಾನ/ಮೇಲಿನ ಗದ್ದುಗೆಯಲ್ಲಿರುವವನು ; ಒಳ್=ಬಳಿಯಲ್ಲಿ ; ಇಪ್ಪ=ಇರುವ ; ಇಪ್ಪವನ್=ಇರುವವನು ; ಎಗ್ಗ=ದಡ್ಡ/ತಿಳಿಗೇಡಿ ; ಸರ್ಪನ ಹೆಡೆ=ತನ್ನ ಉಳಿವಿಗಾಗಿ/ಇತರರನ್ನು ಕಚ್ಚುವುದಕ್ಕೆ ಮೊದಲು ನಾಗರಹಾವು ತನ್ನ ತಲೆಯನ್ನು ಅಗಲಿಸುವುದು/ಬಿಚ್ಚುವುದು ; ನೆಳಲು+ಎಂದು=ನೆರಳೆಂದು ತಿಳಿದು/ನಂಬಿ ; ಸಾರು=ಸಮೀಪಿಸು/ಹತ್ತಿರಕ್ಕೆ ಹೋಗು ; ಕಪ್ಪೆ+ಅಂತೆ+ಅಕ್ಕು ; ಅಂತೆ=ಹಾಗೆ ; ಅಕ್ಕು=ಆಗುವುದು ; ಸರ್ಪನ ಹೆಡೆಯ ನೆಳಲು= ಸಾವಿನ ಸಮೀಪದಲ್ಲಿರುವುದು/ಯಾವ ಗಳಿಗೆಯಲ್ಲಾದರೂ ಸಾವಿಗೀಡಾಗುವ ತಾಣ/ಜಾಗ ಎಂಬ ತಿರುಳುಳ್ಳ ನುಡಿಗಟ್ಟು)<br/> "
    },
    {
      "vachana": "ಕಂಡುದ ನುಡಿಯೆ ಭೂಮಂಡಲ ಮುನಿವುದು<br/>ಕೊಂಡಾಡುತಿಚ್ಚೆಯ ನುಡಿದರೆ-ಜಗವೆಲ್ಲ<br/>ಮುಂಡಾಡುತಿಕ್ಕು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಜನಸಮುದಾಯದ ವ್ಯವಹಾರದಲ್ಲಿ ದಿಟದ ಮಾತಿಗೆ/ಸುಳ್ಳುಮಾತಿಗೆ ದೊರೆಯುವ ಬೆಲೆಯನ್ನು ಹೇಳಲಾಗಿದೆ.<br/>(ಕಂಡುದ=ಕಂಡಿದ್ದನ್ನು/ನೋಡಿದುದನ್ನು/ತಿಳಿದಿರುವುದನ್ನು ; ನುಡಿಯೆ=ಹೇಳಲು ; ಕಂಡುದ ನುಡಿಯೆ=ಯಾವುದೇ ವ್ಯಕ್ತಿಯ ನಡೆನುಡಿಗಳಲ್ಲಿ ಇಲ್ಲವೇ ಸಾಮಾಜಿಕ ಸಂಗತಿಯ ಆಗುಹೋಗುಗಳಲ್ಲಿ ನಾವು ಕಂಡ ತಪ್ಪನ್ನು/ಕೆಡುಕನ್ನು ಗುರುತಿಸಿ ವಾಸ್ತವವಾಗಿರುವುದನ್ನು ಹೇಳಿದರೆ ; ಭೂ=ಜಗತ್ತು/ಲೋಕ ; ಮಂಡಲ=ಪ್ರದೇಶ ; ಭೂಮಂಡಲ=ಜನಸಮುದಾಯ/ಸಮಾಜ ; ಮುನಿ=ಕೋಪಗೊಳ್ಳು/ಸಿಟ್ಟಾಗು/ಕೆರಳುವುದು ; ಕೊಂಡಾಡುತ+ಇಚ್ಚೆಯ ; ಕೊಂಡಾಡು=ಹೊಗಳು/ಬಣ್ಣಿಸು ; ಇಚ್ಚೆ=ಆಸೆ/ಬಯಕೆ ; ಕೊಂಡಾಡುತ ಇಚ್ಚೆಯ ನುಡಿದರೆ= ಇತರರ ತಪ್ಪುಗಳನ್ನು/ಕೆಡುಕಿನ ನಡೆನುಡಿಗಳನ್ನು ಮರೆಮಾಚಿ , ಅವರು ಮೆಚ್ಚುವಂತಹ ಇಲ್ಲಸಲ್ಲದ ನುಡಿಗಳನ್ನಾಡಿದರೆ ; ಜಗವು+ಎಲ್ಲ ; ಜಗ=ಲೋಕ/ಪ್ರಪಂಚ ; ಮುಂಡಾಡುತ+ಇಕ್ಕು ; ಮುಂಡಾಡು=ಮುತ್ತಿಡು/ಒಲವಿನಿಂದ ತಬ್ಬಿಕೊಳ್ಳುವುದು/ಆಲಂಗಿಸಿಕೊಳ್ಳುವುದು ; ಇಕ್ಕು=ಇರುವುದು; ಮುಂಡಾಡುತಿಕ್ಕು=ಮೆಚ್ಚುಗೆಯಿಂದ ಓಲಯಿಸುವುದು)<br/> "
    },
    {
      "vachana": "ಕಣ್ಣು ನಾಲಗೆ ಮನವು ತನ್ನವೆಂದೆನಬೇಡ<br/>ಅನ್ಯರು ಕೊಂದರೆನಬೇಡ-ಇವು ಮೂರು<br/>ತನ್ನನೇ ಕೊಲುಗು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ನೋಡುವ ನೋಟ, ಆಡುವ ಮಾತು ಮತ್ತು ಮನದ ಒಳಮಿಡಿತಗಳನ್ನು ಹತೋಟಿಯಲ್ಲಿಟ್ಟುಕೊಳ್ಳದಿದ್ದರೆ ಉಂಟಾಗುವ ಹಾನಿಯನ್ನು ಹೇಳಲಾಗಿದೆ.<br/>(ಮನ=ಮನಸ್ಸು ; ತನ್ನವು+ಎಂದು+ಎನಬೇಡ ; ತನ್ನವು=ನನಗೆ ಸೇರಿದವು/ನನ್ನ ಹಿಡಿತದಲ್ಲಿರುವುವು ; ಎನಬೇಡ=ಎಂದುಕೊಳ್ಳಬೇಡ/ತಿಳಿಯಬೇಡ ; ಕಣ್ಣು ನಾಲಗೆ ಮನವು ತನ್ನವೆಂದೆನಬೇಡ=ತಾನು ಹುಟ್ಟಿಬೆಳೆದುಬಾಳುತ್ತಿರುವ ಪರಿಸರದಲ್ಲಿನ ವಸ್ತು/ಜೀವಿ/ಆಗುಹೋಗುಗಳ ಕಾರಣದಿಂದಾಗಿ ವ್ಯಕ್ತಿಯು ನೂರೆಂಟು ಬಗೆಯ ಆಸೆ/ತವಕ/ತಲ್ಲಣ/ಕೋಪ/ತಾಪ/ಹತಾಶೆಗಳಿಗೆ ಒಳಗಾಗಿ ಒಳಿತುಕೆಡುಕಿನ ಕೆಲಸಗಳಲ್ಲಿ ತೊಡಗುತ್ತಾನೆ. ” ಪರಿಸರದ ಮಗು ಮಾನವ ” ಎಂಬ ಸಮಾಜಶಾಸ್ತ್ರಜ್ನರ ಮಾತಿನಂತೆ ಸಮಾಜದ ರಚನೆ , ಸಂಪ್ರದಾಯ ಮತ್ತು ನೀತಿನಿಯಮಗಳು ಮಾನವನ ನಡೆನುಡಿಗಳನ್ನು ರೂಪಿಸುತ್ತವೆ/ಹತೋಟಿಯಲ್ಲಿಡುತ್ತವೆ.ಆದುದರಿಂದ ವ್ಯಕ್ತಿಯು ತನ್ನ ನಡೆನುಡಿಗಳಿಗೆ ಕಾರಣವಾಗುವ ಸಾಮಾಜಿಕ ಸಂಗತಿಗಳ ಬಗ್ಗೆ ತುಂಬಾ ಎಚ್ಚರದಿಂದ ಇರಬೇಕು ಎನ್ನುವ ಇಂಗಿತ ಈ ಮಾತುಗಳಲ್ಲಿದೆ ; ಅನ್ಯರು=ಇತರರು/ಬೇರೆಯವರು ; ಕೊಂದರು+ಎನಬೇಡ ; ಕೊಲುಗು=ಕೊಲ್ಲುತ್ತವೆ)<br/> "
    },
    {
      "vachana": "ಒಲೆಗುಂಡನೊಬ್ಬನು ಮೆಲಬಹುದೆಂದರೆ<br/>ಮೆಲಬಹುದೆಂದು ಎನಬೇಕು-ಮೂರ್ಖರನು<br/>ಗೆಲಬಾರದಯ್ಯ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ತಿಳಿಗೇಡಿಗಳ ಜತೆಯಲ್ಲಿ ಮಾತಿಗೆ ಮಾತು ಬೆಳಸಬಾರದೆಂಬ ಎಚ್ಚರಿಕೆಯನ್ನು ನೀಡಲಾಗಿದೆ.<br/>(ಒಲೆಗುಂಡನು+ಒಬ್ಬನು ; ಒಲೆ=ಅಡುಗೆಯನ್ನು ಮಾಡುವಾಗ ಬೆಂಕಿಯನ್ನು ಉರಿಸುವುದಕ್ಕಾಗಿ ಬಳಸುವ ಸಲಕರಣೆ ; ಗುಂಡು=ದಪ್ಪವಾಗಿರುವ ಕಲ್ಲು ; ಒಲೆಗುಂಡು=ಬಯಲು ಜಾಗದಲ್ಲಿ ಅಡುಗೆಯನ್ನು ಮಾಡಲು ಒಲೆಯನ್ನು ಒಡ್ಡಿದಾಗ  ಪಾತ್ರೆಗಳನ್ನು ಇಡುವುದಕ್ಕಾಗಿ ಜೋಡಿಸುವ ದಪ್ಪನೆಯ ಕಲ್ಲುಗಳು ; ಮೆಲಬಹುದು+ಎಂದರೆ ; ಮೆಲ್=ತಿನ್ನು ; ಬಹುದು=ಬರುವುದು/ಆಗುವುದು ;  ಎಂದರೆ=ಎಂದು ಹೇಳಿದರೆ ; ಮೆಲಬಹುದು+ಎಂದು ; ಎನಬೇಕು=ಅವನ ಮಾತನ್ನು ಒಪ್ಪಿಕೊಳ್ಳಬೇಕು ;ಮೂರ್ಖ=ತಿಳಿಗೇಡಿ/ಅರಿವಿಲ್ಲವದವನು ; ಗೆಲಬಾರದು+ಅಯ್ಯ ; ಗೆಲಬಾರದು=ಗೆಲ್ಲಲು ಆಗುವುದಿಲ್ಲ/ಸರಿತಪ್ಪುಗಳನ್ನು ತಿಳಿಸಿ ಅರಿವನ್ನು ಮೂಡಿಸಲಾಗುವುದಿಲ್ಲ/ತಿಳಿಗೇಡಿತನವನ್ನು ಹೋಗಲಾಡಿಸಲು ಆಗುವುದಿಲ್ಲ)<br/> "
    },
    {
      "vachana": "ಕೋಡಿಯನು ಕಟ್ಟಿದರೆ ಕೇಡಿಲ್ಲವಾ ಕೆರೆಗೆ<br/>ಮಾಡು ಧರ್ಮಗಳ ಮನಮುಟ್ಟಿ-ಕಾಲನಿಗೆ<br/>ಈಡಾಗದ ಮುನ್ನ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಸಿರಿವಂತಿಕೆಯು ಇದ್ದಾಗ ಹಸಿದವರಿಗೆ/ನೊಂದವರಿಗೆ ನೆರವನ್ನು ನೀಡುವುದರಿಂದ ನಮಗೆ ಒಳಿತಾಗುತ್ತದೆಯೆಂಬುದನ್ನು ಹೇಳಲಾಗಿದೆ.<br/>(ಕೋಡಿ=ಹರಿಯುತ್ತಿರುವ ನೀರಿಗೆ ಅಡ್ಡಗಟ್ಟೆಯನ್ನು ಹಾಕಿ ಕೆರೆಗೆ ಏರಿಯನ್ನು ಕಟ್ಟಿದಾಗ , ಕೆರೆಯು ತುಂಬಿತುಳುಕಿ ಹೆಚ್ಚಾದ ನೀರು ಹೊರಕ್ಕೆ ಹರಿದು ಹೋಗಲು ಮಾಡಿರುವ ಜಾಗ ; ಕೇಡು+ಇಲ್ಲವು+ಆ ; ಕೇಡು=ಹಾನಿ/ತೊಂದರೆ/ಅಪಾಯ ; ಕೇಡಿಲ್ಲವಾ ಕೆರೆಗೆ=ಕೆರೆಯಲ್ಲಿ ಹೆಚ್ಚಾದ ನೀರು ಕೋಡಿಯ ಮೂಲಕ ಹೊರಹರಿದು ಏರಿಯು ಒಡೆದು ಹಾಳಾಗದೆ ಆ ಕೆರೆಯು ಉಳಿಯುತ್ತದೆ ; ಧರ್ಮ=ಸಹಮಾನವರಿಗೆ ಮತ್ತು ಸಮಾಜಕ್ಕೆ ಒಳಿತನ್ನು ಮಾಡುವ ನಡೆನುಡಿ ; ಮನಮುಟ್ಟಿ=ಒಳ್ಳೆಯ ಉದ್ದೇಶದಿಂದ ; ಮಾಡು ಧರ್ಮಗಳ ಮನಮುಟ್ಟಿ=ಒಳ್ಳೆಯ ಉದ್ದೇಶದಿಂದ ಇತರರಿಗೆ ನೆರವನ್ನು ನೀಡುವುದು ; ಕಾಲ=ಯಮ/ಸಾವು ; ಈಡು+ಆಗದ ; ಈಡು=ಗುರಿ/ವಶ ; ಮುನ್ನ=ಮೊದಲು/ಮುಂಚೆ ; ಕಾಲನಿಗೆ ಈಡಾಗದ ಮುನ್ನ=ಸಾವು ಬರುವುದಕ್ಕೆ ಮೊದಲು/ಮಯ್ ಮನಗಳಲ್ಲಿ ಕಸುವು ಇರುವಾಗ)<br/> "
    },
    {
      "vachana": "ಮೂರ್ಖಂಗೆ ಬುದ್ಧಿಯನು ನೂರ್ಕಾಲ ಹೇಳಿದರೆ<br/>ಗೋರ್ಕಲ್ಲ ಮೇಲೆ ಮಳೆಗರೆದರಾ-ಕಲ್ಲು<br/>ನೀರ್ಕೊಳ್ಳಬಹುದೆ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಅರಿವನ್ನು ಹೊಂದಲು ಮನಸ್ಸಿಲ್ಲದ/ಪ್ರಯತ್ನಿಸದ ವ್ಯಕ್ತಿಗೆ ತಿಳುವಳಿಕೆಯನ್ನು ಹೇಳುವುದರಿಂದ ಯಾವ ಪ್ರಯೋಜನವೂ ಇಲ್ಲವೆಂಬುದನ್ನು ಹೇಳಲಾಗಿದೆ.<br/>(ಮೂರ್ಖ=ತಿಳಿಗೇಡಿ/ಸರಿ-ತಪ್ಪುಗಳ ಅರಿವಿಲ್ಲದವನು ; ಬುದ್ಧಿ=ತಿಳುವಳಿಕೆ/ಅರಿವು ; ನೂರ‍್+ಕಾಲ ; ಕಾಲ=ಸಮಯ ; ನೂರ್ಕಾಲ=ಅನೇಕ ಬಾರಿ/ಹಲವು ಸಲ ; ಗೋರ್ಕಲ್ಲು=ಗಡುಸಾದ/ಗಟ್ಟಿಯಾದ ಕಲ್ಲು ; ಮಳೆ+ಕರೆದರೆ+ಆ ; ಕರೆ=ಸುರಿ/ಬೀಳು ; ನೀರ‍್+ಕೊಳ್ಳಬಹುದೆ ; ಕೊಳ್=ಪಡೆಯುವುದು/ಹೊಂದುವುದು ; ಬಹುದು=ಉಂಟಾಗು/ಒದಗು/ಸೇರು/ಕೂಡು ; ಆ ಕಲ್ಲು ನೀರ್ಕೊಳ್ಳಬಹುದೆ=ತನ್ನ ಮೇಲೆ ಸುರಿದ ಮಳೆನೀರನ್ನು ಹೀರಿಕೊಳ್ಳದ ಕಲ್ಲಿನಂತೆ ತಿಳಿಗೇಡಿಯಾದವನು ಇತರರು ಹೇಳುವ ತಿಳುವಳಿಕೆಯ ಮಾತನ್ನು ಅರಿತುಕೊಳ್ಳುವುದಿಲ್ಲ ಎಂಬ  ತಿರುಳಿನಲ್ಲಿ ಈ ರೂಪಕವು ಬಳಕೆಯಾಗಿದೆ)<br/> "
    },
    {
      "vachana": "ಉಳ್ಳಾತ ನುಡಿದರೆ ಎಳ್ಳ ಮೇಲೆ ಜೇನಿಟ್ಟಂತೆ<br/>ಇಲ್ಲದ ಬಡವ ನುಡಿದರೆ-ಬಾಯಿ ತುಂಬ<br/>ಹೊಳ್ಳ ಹೊಯ್ದಂತೆ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಸಮಾಜದಲ್ಲಿ ಸಿರಿವಂತರ ಮಾತಿಗೆ ಮೆಚ್ಚುಗೆಯನ್ನು/ಬಡವರ ಮಾತಿಗೆ ತಿರಸ್ಕಾರವನ್ನು ತೋರಿಸುವ ಬಗೆಯನ್ನು ರೂಪಕಗಳ ಮೂಲಕ ಹೇಳಲಾಗಿದೆ.<br/>(ಉಳ್ಳ+ಆತ ; ಉಳ್=ಇರು ; ಆತ=ಅವನು ; ಉಳ್ಳಾತ=ಸಿರಿಸಂಪದಗಳನ್ನು ಹೊಂದಿರುವವನು/ಆಸ್ತಿಪಾಸ್ತಿಹಣಕಾಸುಳ್ಳವನು ; ನುಡಿದರೆ=ಮಾತನಾಡಿದರೆ ; ಎಳ್+ಅ ; ಎಳ್=ಜಿಡ್ಡುಳ್ಳ ಒಂದು ಬಗೆಯ ಕಾಳು ; ಎಳ್ಳ=ಎಳ್ಳಿನ ; ಜೇನು+ಇಟ್ಟ+ಅಂತೆ ; ಎಳ್ಳ ಮೇಲೆ ಜೇನಿಟ್ಟಂತೆ=ಎಳ್ಳು ಮತ್ತು ಜೇನನ್ನು ಜತೆಗೂಡಿಸಿಕೊಂಡು ತಿಂದಾಗ , ಅದರ ರುಚಿ ಹೆಚ್ಚಾಗುವಂತೆ ಸಿರಿವಂತರಾಡುವ ಮಾತು ಇಂಪಾಗಿರುತ್ತವೆ ; ಇಲ್ಲದ= ಸಿರಿವಂತಿಕೆಯಿಲ್ಲದ/ದಟ್ಟದರಿದ್ರನಾದ ; ಹೊಳ್=ಜಳ್ಳು/ಪೊಳ್ಳು /ಒಳಗೆ ತಿರುಳಿಲ್ಲದ ಕಾಳು/ತವಡು ; ಹೊಯ್+ದ+ಅಂತೆ ; ಹೊಯ್=ಹಾಕು/ಸುರಿ ; ಬಾಯಿ ತುಂಬ ಹೊಳ್ಳ ಹೊಯ್ದಂತೆ=ಒಳಗೆ ತಿರುಳಿಲ್ಲದ ಕಾಳನ್ನು/ಹೊಟ್ಟನ್ನು ಬಾಯಿಗೆ ಹಾಕಿಕೊಂಡು ಅಗಿದು ಬೇಸರದಿಂದ ಹೊರಕ್ಕೆ ಉಗಿಯುವಂತೆ ಬಡವರ ಮಾತನ್ನು ಕಡೆಗಣಿಸುತ್ತಾರೆ)<br/> "
    },
    {
      "vachana": "ಬಡವನೊಂದೊಳುನುಡಿಯ ನುಡಿದರೆ ನಿಲ್ಲದು<br/>ಕೊಡೆಯ ನೆಳಲಾತ ನುಡಿದರೆ-ನಾಯಕನ<br/>ನುಡಿಯೆಂದು ನಿಲುಹೆ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಬಡವರ ಮತ್ತು ಉಳ್ಳವರ ಮಾತುಗಳಿಗೆ ಸಮಾಜದಲ್ಲಿ ದೊರೆಯುವ ಬೆಲೆಯನ್ನು ಹೇಳಲಾಗಿದೆ.<br/>(ಬಡವನು+ಒಂದು+ಒಳುನುಡಿಯ ; ಒಳು=ಒಳಿತಾದ/ಚೆನ್ನಾದ ; ನುಡಿ=ಮಾತು ; ನಿಲ್ಲದು=ಬೆಲೆಯನ್ನು ಪಡೆಯದು/ಒಪ್ಪಿತವಾಗದು ; ಕೊಡೆ=ಚತ್ರಿ ; ನೆಳಲ+ಆತ ; ನೆಳಲು=ನೆರಳು/ಆಶ್ರಯ/ಬಳಿ/ಆಸರೆ ; ಆತ=ಅವನು ; ಕೊಡೆಯ ನೆಳಲು= ದೊರೆ/ಸಿರಿವಂತ/ದೊಡ್ಡ ಗದ್ದುಗೆಯಲ್ಲಿರುವವರ ಸಾಮಾಜಿಕ ಅಂತಸ್ತನ್ನು ಸೂಚಿಸುವ ಒಂದು ಉಪಕರಣವಾಗಿ ಬಿಚ್ಚಿದ ಕೊಡೆಯನ್ನು ತಲೆಯ ಮೇಲೆ ಎತ್ತಿಹಿಡಿಯಲಾಗುತ್ತಿತ್ತು ; ಕೊಡೆಯ ನೆಳಲಾತ=ಸಮಾಜದಲ್ಲಿ ದೊಡ್ಡ/ಎತ್ತರದ ನೆಲೆಯಲ್ಲಿರುವವನು ; ನಾಯಕ=ಮುಂದಾಳು/ದೊರೆ/ಸಮುದಾಯವನ್ನು ಮುನ್ನಡೆಸುವವನು ; ನುಡಿ+ಎಂದು ; ನಿಲುಹು=ನೆಲೆಗೊಳಿಸು/ಇರುವಂತೆ ಮಾಡು ; ನಿಲುಹೆ=ನೆಲೆಗೊಳ್ಳುತ್ತದೆ/ಬೆಲೆಪಡೆಯುತ್ತದೆ/ಒಪ್ಪಿತವಾಗುತ್ತದೆ)<br/>"
    },
    {
      "vachana": "ಬಡವನೊಳ್ಳೆಯ ಮಾತ ನುಡಿದರಲ್ಲೆಂಬರು<br/>ಪೊಡವೀಶ ಬಳ್ಳುಗೆಡೆದಡೆ-ಹೊಗಳುತ<br/>ಕಡುಜಾಣನೆಂಬರು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ವ್ಯಕ್ತಿಯು ಆಡುವ ಮಾತಿಗೆ ದೊರೆಯುವ ತೆಗಳಿಕೆ ಮತ್ತು ಹೊಗಳಿಕೆಯು ಆತನು ಹೊಂದಿರುವ ಸಾಮಾಜಿಕ ಅಂತಸ್ತನ್ನು ಅವಲಂಬಿಸಿರುತ್ತದೆ ಎಂಬುದನ್ನು ಹೇಳಲಾಗಿದೆ.<br/>(ಬಡವನು+ಒಳ್ಳೆಯ ; ಮಾತ=ಮಾತನ್ನು ; ನುಡಿದರೆ+ಅಲ್ಲ+ಎಂಬರು ; ಪೊಡವಿ+ಈಶ ; ಪೊಡವಿ=ನೆಲ/ಬೂಮಿ/ರಾಜ್ಯ ; ಈಶ=ದೊರೆ/ಒಡೆಯ/ಯಜಮಾನ ; ಬಳ್ಳು+ಗೆಡೆದಡೆ ; ಬಳ್ಳು=ನರಿ ; ಬಳ್ಳು=ಬಗುಳು/ನಾಯಿನರಿಗಳ ಕೂಗುವಿಕೆ/ಅರಚುವಿಕೆ ; ಗೆಡೆ=ಬಾಯಿಗೆ ಬಂದಂತೆ ಮಾತನಾಡು/ಹರಟು/ಗಳಹು ; ಬಳ್ಳುಗೆಡೆ=ನಾಯಿ ಬೊಗಳುವುದು/ನರಿಯು ಊಳಿಡುವುದು/ಅರಚುವುದು-ಕೆಟ್ಟ/ಹಗುರವಾದ/ಪ್ರಯೋಜನವಿಲ್ಲದ ಮಾತುಗಳನ್ನು ಆಡುವುದು ; ಬಳ್ಳುಗೆಡೆದಡೆ=ಹರಟಿದರೆ/ಪೊಳ್ಳುನುಡಿಗಳನ್ನಾಡಿದರೆ ; ಕಡುಜಾಣನು+ಎಂಬರು ; ಕಡು=ಬಹಳ/ಹೆಚ್ಚಿನ ; ಜಾಣ=ಅರಿವುಳ್ಳವನು/ತಿಳುವಳಿಕೆಯುಳ್ಳವನು ; ಎಂಬರು=ಎನ್ನುವರು)<br/>"
    },
    {
      "vachana": "ಒಡಲ ಕಟ್ಟಿಯೆ ತಾನು ಒಡವೆಯ ಗಳಿಸಿದರೆ<br/>ಎಡೆಯಲಿ ಸಾಯಲದ ಕೊಳದೆ-ವಿತ್ತವ<br/>ಒಡನೆ ಹೂಳುವರೆ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಅತಿಜಿಪುಣತನದಿಂದ ಬಾಳುವವನ ಸಂಪತ್ತಿಗೆ ಒದಗುವ ಗತಿಯನ್ನು ಹೇಳಲಾಗಿದೆ.<br/>(ಒಡಲು=ಹೊಟ್ಟೆ ; ಒಡಲ ಕಟ್ಟಿ=ಈ ಪದಕಂತೆಯು ಒಂದು ನುಡಿಗಟ್ಟಾಗಿ ಬಳಕೆಯಾಗಿದೆ . ಗಳಿಸಿದ/ಇರುವ ಸಂಪತ್ತನ್ನು ಬಳಸಿಕೊಂಡು ಸರಿಯಾಗಿ ಉಣ್ಣದೆ ಉಡದೆ ಜಿಪುಣತನದಿಂದಿರುವುದು/ನಲಿವನ್ನು ಹೊಂದದಿರುವುದು ;  ಇದನ್ನು ಜನಪದರು ” ಹೊಟ್ಟೆಬಟ್ಟೆಕಟ್ಟಿ ಬಾಳುವುದು ” ಎನ್ನುತ್ತಾರೆ ; ಒಡವೆ=ಆಸ್ತಿಪಾಸ್ತಿ ಹಣಕಾಸು ಚಿನ್ನಬೆಳ್ಳಿ ಮುಂತಾದ ಬೆಲೆಬಾಳುವ ವಸ್ತುಗಳು ; ಗಳಿಸು=ಸಂಪಾದಿಸು ; ಎಡೆ=ನಡುವೆ/ಇದ್ದಕ್ಕಿದ್ದಂತೆ ; ಸಾಯಲು+ಅದ ; ಸಾಯಲು=ಸಾವನ್ನಪ್ಪಲು/ಮರಣ ಹೊಂದಲು ; ಅದ=ಅದನ್ನು ; ಕೊಳ್+ಅದೆ ; ಕೊಳ್=ಪಡೆಯುವುದು/ಹೊಂದುವುದು ; ಕೊಳದೆ=ಪಡೆಯದೆ/ಹೊಂದದೆ ; ಎಡೆಯಲಿ ಸಾಯಲದ ಕೊಳ್=ಕೂಡಿಟ್ಟವನು ತುಂಬು ವಯಸ್ಸಾಗುವ ಮುನ್ನವೇ ಸಾವನ್ನಪ್ಪಿದರೆ , ಅವನ ಒಡವೆಯನ್ನು ಅದಕ್ಕೆ ಹಕ್ಕುದಾರರಾದವರು ವಶಪಡಿಸಿಕೊಳ್ಳುತ್ತಾರೆ ; ವಿತ್ತ=ಸಂಪಾದಿಸಿದ ಒಡವೆ/ಸಂಪತ್ತು ; ಒಡನೆ=ಜತೆಯಲ್ಲಿ ; ಹೂಳು=ಗುಂಡಿಯಲ್ಲಿ ಹಾಕಿ ಮಣ್ಣಿನಿಂದ ಮುಚ್ಚುವುದು)<br/> "
    },
    {
      "vachana": "ಜಡೆಯ ಕಟ್ಟಲುಬಹುದು ಕಡವಸವನುಡಬಹುದು<br/>ಬಿಡದೆ ದೇಗುಲದೊಳಿರಬಹುದು ಕರಣಗಳ<br/>ತಡೆದು ನಿಲಬಾರ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಹೊರಮಯ್ಯನ್ನು ಹತೋಟಿಯಲ್ಲಿಟ್ಟುಕೊಂಡಿರುವಂತೆ ತೋರಿಸಿಕೊಳ್ಳಬಹುದೇ ಹೊರತು , ಒಳಮನಸ್ಸು ಮಾತ್ರ ಬಯಕೆಗಳ ಒಳಮಿಡಿತದಿಂದ ತಲ್ಲಣಿಸುತ್ತಿರುತ್ತದೆ ಎಂಬುದನ್ನು ಹೇಳಲಾಗಿದೆ.<br/>(ಜಡೆ ಕಟ್ಟುವುದು=ಹೆಂಡತಿಮಕ್ಕಳ ನೆಂಟನ್ನು ತೊರೆದು ಇಲ್ಲವೇ ಮದುವೆಯನ್ನೇ ಆಗದೆ ಸಂನ್ಯಾಸವನ್ನು ಪಡೆಯುವುದು/ತಮ್ಮ ತಲೆಯ ಜುಟ್ಟನ್ನು ಮೇಲಕ್ಕೆ ಎತ್ತಿಕಟ್ಟಿಕೊಳ್ಳುವುದು ರಿಸಿಮುನಿಗಳ/ವಿರಾಗಿಗಳ ಸಂಪ್ರದಾಯವಾಗಿತ್ತು ; ಕಡವಸವನು+ಉಡಬಹುದು ; ಕಡವಸ=ಜಿಂಕೆಯ ತೊಗಲು. ಇದನ್ನು ರಿಸಿಮುನಿಗಳು ಮಯ್ಯನ್ನು ಮುಚ್ಚಿಕೊಳ್ಳಲು/ಜಪವನ್ನು ಮಾಡುವಾಗ ಕುಳಿತುಕೊಳ್ಳಲು ಬಳಸುತ್ತಿದ್ದರು ; ಉಡು=ಉಟ್ಟುಕೊಳ್ಳುವುದು/ತೊಡುವುದು ; ಬಿಡದೆ=ಯಾವಾಗಲೂ/ಸದಾ ಕಾಲ ; ದೇಗುಲದೊಳು+ಇರಬಹುದು ; ದೇಗುಲ=ದೇವ+ಕುಲ ; ಕುಲ=ಮನೆ/ಮಂದಿರ/ನೆಲೆ ; ಕರಣಗಳು=ಕಣ್ಣು-ಕಿವಿ-ಮೂಗು-ನಾಲಗೆ-ತೊಗಲು ಎಂಬ ಅಯ್ದು ಬಗೆಯ ಅಂಗಗಳು ; ತಡೆ=ಹತೋಟಿಯಲ್ಲಿಡು/ಹದ್ದುಬಸ್ತಿನಲ್ಲಿಡು ; ನಿಲಬಾರ=ನಿಲ್ಲಿಸಲು ಬಾರದು/ಆಗುವುದಿಲ್ಲ ; ಕರಣಗಳ ತಡೆದು ನಿಲಬಾರ=ಮನದಲ್ಲಿ ಬಯಕೆಗಳ ಒಳಮಿಡಿತಗಳು ಉಂಟಾಗಲು/ಕೆರಳಲು ಕಾರಣವಾಗುವ ಅಯ್ದು ಇಂದ್ರಿಯಗಳನ್ನು ಹತೋಟಿಯಲ್ಲಿಡಲಾಗದು)<br/>"
    },
    {
      "vachana": "ನೆತ್ತವೂ ಕುತ್ತವೂ ಹತ್ತಿದೊಡೆ ಅಳವಲ್ಲ<br/>ಕುತ್ತದಿಂ ದೇಹ ಬಡವಕ್ಕು-ನೆತ್ತದಿಂ<br/>ಬತ್ತಲೆಯಕ್ಕು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಜೂಜಿನ ಚಟಕ್ಕೆ ಬಲಿಯಾದರೆ , ಎಂತಹ ಕೇಡು ಉಂಟಾಗುತ್ತದೆ ಎಂಬ ಎಚ್ಚರಿಕೆಯನ್ನು ನೀಡಲಾಗಿದೆ.<br/>(ನೆತ್ತ=ಪಗಡೆಯಾಟ/ಜೂಜು/ಸಂಪತ್ತನ್ನು ಒಡ್ಡಿ ಆಡುವ ಯಾವುದೇ ಆಟ ; ಕುತ್ತ=ರೋಗ/ಬೇನೆ ; ಹತ್ತು=ಅಂಟು/ಸೇರು/ಕೂಡು ; ಹತ್ತಿದೊಡೆ=ಅಂಟಿಕೊಂಡರೆ/ತಗುಲಿಕೊಂಡರೆ ; ನೆತ್ತ ಹತ್ತಿದೊಡೆ=ಜೂಜಾಡುವುದು ಮಾನಸಿಕ ಚಟವಾದರೆ/ಜೂಜಿನ ಸೆಳೆತಕ್ಕೆ ಒಳಗಾದರೆ ; ಕುತ್ತ ಹತ್ತಿದೊಡೆ=ರೋಗ ಅಂಟಿಕೊಂಡರೆ/ಬಂದರೆ ; ಅಳವು+ಅಲ್ಲ ; ಅಳವು=ಕಸುವು/ವಿವೇಕ/ಒಳಿತುಕೆಡುಕಿನ ಅರಿವು ; ಅಳವಲ್ಲ=ಒಳಿತಾಗುವುದಿಲ್ಲ/ತಡೆದುಕೊಳ್ಳುವ ಶಕ್ತಿಯಿರುವುದಿಲ್ಲ ; ಬಡವು+ಅಕ್ಕು ; ಬಡವು=ಸೊರಗುವಿಕೆ/ಬಲಕುಗ್ಗುವಿಕೆ ; ಅಕ್ಕು=ಆಗುವುದು ; ದೇಹ ಬಡವಕ್ಕು=ಮಯ್ಯಿನ ಕಸುವು ಕುಗ್ಗುತ್ತದೆ ; ಬತ್ತಲೆ+ಅಕ್ಕು ; ಬತ್ತಲೆ=ಬರಿ ಮಯ್/ ಉಡುಗೆತೊಡುಗೆಯಿಲ್ಲದ ಮಯ್ ; ನೆತ್ತದಿಂ ಬತ್ತಲೆಯಕ್ಕು=ಜೂಜಿನಿಂದಾಗಿ ಮನೆಮಟ ಆಸ್ತಿಪಾಸ್ತಿ ಹಣಕಾಸು ಎಲ್ಲವನ್ನೂ ಕಳೆದುಕೊಂಡು ಬರಿಗಯ್ಯಾಗಿ ಬೀದಿಪಾಲಾಗುವುದು)<br/> "
    },
    {
      "vachana": "ಕಿರಿಯಂದಿನ ಪಾಪವರಿತಲ್ಲಿ ಹೋಯಿತ್ತು<br/>ಅರಿತರಿತು ಮಾಡಿದನ ಪಾಪ-ವಜ್ರದ<br/>ಸರಿಯಂತೆಯಿಕ್ಕು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಅರಿಯದೆ ಮಾಡಿದ/ಅರಿತು ಮಾಡಿದ ಪಾಪದ ನಡುವಣ ವ್ಯತ್ಯಾಸಗಳನ್ನು ಹೇಳಲಾಗಿದೆ .<br/>(ಕಿರಿ+ಅಂದಿನ ; ಕಿರಿ=ಚಿಕ್ಕ/ಎಳೆಯ ; ಅಂದಿನ=ಆ ಸಮಯ/ಕಾಲದ ; ಪಾಪವು+ಅರಿತ+ಅಲ್ಲಿ ; ಪಾಪ=ಇತರರಿಗೆ ಮತ್ತು ಸಮಾಜಕ್ಕೆ ಎಸಗಿದ ಕೇಡು/ಕೊಟ್ಟ ನೋವು/ಮಾಡಿದ ವಂಚನೆ ; ಅರಿ=ತಿಳಿ ; ಕಿರಿಯಂದಿನ ಪಾಪವರಿತಲ್ಲಿ ಹೋಯಿತ್ತು=ಚಿಕ್ಕಂದಿನಲ್ಲಿ ಮಾಡಿದ ಕೆಟ್ಟಕೆಲಸಗಳನ್ನು ದೊಡ್ಡವರಾದ ಮೇಲೆ ಅರಿತುಕೊಂಡು , ನನ್ನಿಂದ ಇಂತಹ ಕೆಟ್ಟದ್ದು ಆಗಿದೆಯಲ್ಲಾ ಎಂದು ಸಂಕಟಪಟ್ಟು , ಮತ್ತೆ ಕೆಟ್ಟದ್ದನ್ನು ಯಾರಿಗೂ ಮಾಡಬಾರದೆಂಬ ನಿಲುವನ್ನು ತಳೆದು , ಒಳ್ಳೆಯ ರೀತಿಯಲ್ಲಿ ನಡೆದುಕೊಳ್ಳುವುದು ; ಅರಿತು+ಅರಿತು ; ಅರಿತರಿತು=ತಿಳಿದೂ ತಿಳಿದೂ/ಚೆನ್ನಾಗಿ ಗೊತ್ತಿದ್ದು ;  ಮಾಡಿದನ=ಮಾಡಿದವನ ; ವಜ್ರ=ಗಡುಸಾದುದು/ಗಟ್ಟಿಯಾಗಿರುವುದು ; ಸರಿ=ಗಂಜಿ/ಅಂಬಲಿ/ಜಿಗುಟಾದ ವಸ್ತು/ಅಂಟು ; ವಜ್ರದ ಸರಿ=ಒಂದು ಬಗೆಯ ಅಂಟು . ಇದನ್ನು ಮರದ ಪಟ್ಟಿಗಳ ಸಂದುಗಳಿಗೆ ಬಳಿದು ಅನಂತರ ಅವನ್ನು ಜತೆಗೂಡಿಸಿದಾಗ , ಅವು ಗಟ್ಟಿಯಾಗಿ ಅಂಟಿಕೊಳ್ಳುತ್ತಿದ್ದವು ;  ಇಕ್ಕು=ಇರುವುದು ; ಅರಿತರಿತು ಮಾಡಿದನ ಪಾಪ ವಜ್ರದ ಸರಿಯಂತೆಯಿಕ್ಕು=ಉದ್ದೇಶಪೂರ‍್ವಕವಾಗಿ ಮಾಡಿದವನ ಪಾಪವು ಎಂದೆಂದಿಗೂ ಬಿಡದೆ ಅಂಟಿಕೊಂಡಿರುವುದು. ಅಂದರೆ ಆತ ನೀಚ/ಕೇಡಿ/ವಂಚಕನಾಗಿಯೇ ಬಾಳುತ್ತಿರುತ್ತಾನೆ)<br/> "
    },
    {
      "vachana": "ಸಜ್ಜನರ ಸಂಗ ತಾ ಹೆಜ್ಜೇನ ಕೊಡನಂತೆ<br/>ದುರ್ಜನರ ಕೂಟವಣುಮಾತ್ರ-ಬಚ್ಚಲ<br/>ರೊಜ್ಜಿನಂತಿಹುದು ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಒಳ್ಳೆಯವರ/ಕೆಟ್ಟವರ ಒಡನಾಟದಿಂದ ಉಂಟಾಗುವ ಪರಿಣಾಮಗಳನ್ನು ಹೇಳಲಾಗಿದೆ .<br/>(ಸಜ್ಜನ=ಒಳ್ಳೆಯ ನಡೆನುಡಿಯುಳ್ಳವನು ; ಸಂಗ=ಗೆಳೆತನ/ಒಡನಾಟ/ವ್ಯವಹಾರ ; ತಾ=ಅದು ; ಹೆಜ್ಜೇನು=ಹಿರಿದಾದ/ದೊಡ್ಡದಾದ ಜೇನುಹುಳು ; ಕೊಡನ+ಅಂತೆ ; ಕೊಡ=ಜೇನಿನ ಗೂಡು/ಗಡಿಗೆ/ಬಿಂದಿಗೆ ; ಹೆಜ್ಜೇನ ಕೊಡ=ದೊಡ್ಡಗಾತ್ರದ ಜೇನಿನ ಹುಟ್ಟು/ಗೂಡು/ಜೇನು ತುಂಬಿದ ಗಡಿಗೆ ; ಸಜ್ಜನರ ಸಂಗ ತಾ ಹೆಜ್ಜೇನ ಕೊಡನಂತೆ=ಸಿಹಿಯಾದ ಜೇನನ್ನು ಸವಿದು ನಲಿಯುವಂತೆ ಒಳ್ಳೆಯವರ ಜತೆಯಲ್ಲಿ ಮಾಡುವ ಗೆಳೆತನ/ವ್ಯವಹಾರದಿಂದ ಒಲವುನಲಿವನ್ನು ಕಾಣುತ್ತೇವೆ/ಪಡೆಯುತ್ತೇವೆ ; ದುರ್ಜನ=ಕೆಟ್ಟ ನಡೆನುಡಿಯುಳ್ಳವನು ; ಕೂಟವು+ಅಣು+ಮಾತ್ರ ; ಕೂಟ=ಗೆಳೆತನ/ಒಡನಾಟ/ನೆಂಟು ; ಅಣು=ಸಣ್ಣ ಕಣ/ತುಸು/ಕಿಂಚಿತ್ತು ; ಅಣುಮಾತ್ರ=ತುಸುವಾಗಿದ್ದರೂ ; ಬಚ್ಚಲು=ಪಾತ್ರೆಪಡಗಗಳನ್ನು ಮತ್ತು ಮಯ್ಯನ್ನು ತೊಳೆದ ನೀರು ಹರಿದುಹೋಗಲು ಮಾಡಿರುವ ಚರಂಡಿ/ಮೋರಿ ; ರೊಜ್ಜಿನಂತೆ+ಇಹುದು ; ರೊಜ್ಜು=ಕೆಸರು/ರಾಡಿ/ಬಗ್ಗಡ/ಕೊಳಕಾದ ವಸ್ತುಗಳಿಂದ ತುಂಬಿದ ನೀರು ; ಇಹುದು=ಇರುವುದು)<br/> "
    },
    {
      "vachana": "ಸರ್ವಜ್ಞನೆಂಬವನು ಗರ್ವದಿಂದಾದವನೆ<br/>ಸರ್ವರೊಳೊಂದೊಂದ ನುಡಿ ಕಲಿತು ವಿದ್ಯದ<br/>ಪರ್ವತವಾದ ಸರ್ವಜ್ಞ<br/><br/><u><h2>ತಾತ್ಪರ್ಯ</h2></u>ಸರ‍್ವಜ್ನನು ತನ್ನ ಸಾಮಾಜಿಕ ನಡೆನುಡಿ ಹಾಗೂ ಕವಿಯ ವ್ಯಕ್ತಿತ್ವ ರೂಪುಗೊಂಡ ಬಗೆಯನ್ನು ಹೇಳಿಕೊಂಡಿದ್ದಾನೆ.<br/>(ಸರ್ವಜ್ಞ+ಎಂಬವನು ; ಸರ್ವ=ಎಲ್ಲ/ಸಮಸ್ತ ; ಜ್ನ=ತಿಳಿದವನು/ಅರಿತವನು ; ಸರ್ವಜ್ಞ=ಎಲ್ಲವನ್ನೂ ತಿಳಿದವನು/ಕವಿಯ ಅಂಕಿತ ನಾಮ/ಕಾವ್ಯರಚನೆಗಾಗಿ ಇಟ್ಟುಕೊಂಡ ಹೆಸರು ; ಎಂಬವನು=ಎಂಬ ವ್ಯಕ್ತಿಯು ; ಗರ್ವದಿಂದ+ಆದವನೆ ; ಗರ್ವ=ಅಹಂಕಾರ/ಒಣಹೆಮ್ಮೆ/ಸೊಕ್ಕು ; ಆದವನೆ=ರೂಪುಗೊಂಡಿದ್ದಾನೆಯೇ/ಆಗಿದ್ದಾನೆಯೇ ; ಸರ್ವಜ್ಞನೆಂಬವನು ಗರ್ವದಿಂದಾವನೆ=ಸರ‍್ವಜ್ನನ ವ್ಯಕ್ತಿತ್ವವು ಗರ‍್ವದಿಂದ ರೂಪುಗೊಂಡಿಲ್ಲ. ಒಳಿತನ್ನು ಕೇಳುವ/ಕಾಣುವ/ತನ್ನದಾಗಿಸಿಕೊಳ್ಳುವ ವಿನಯದ ನಡೆನುಡಿಗಳಿಂದ ರೂಪುಗೊಂಡಿದೆ ; ಸರ್ವರೊಳು+ಒಂದು+ಒಂದು ; ಸರ್ವರೊರೊಳು=ಎಲ್ಲರಿಂದಲೂ ; ವಿದ್ಯ=ಅರಿವು/ತಿಳುವಳಿಕೆ/ಜ್ನಾನ ; ಪರ್ವತ+ಆದ ;  ಪರ್ವತ=ದೊಡ್ಡ ಬೆಟ್ಟ/ಗಿರಿ ; ವಿದ್ಯದ ಪರ್ವತವಾದ=ಹೆಚ್ಚಿನ ಪ್ರಮಾಣದಲ್ಲಿ ಒಳ್ಳೆಯ ಅರಿವು/ತಿಳುವಳಿಕೆಯನ್ನು ಪಡೆದುಕೊಂಡು ಬೆಳೆದಿದ್ದಾನೆ)<br/> "
    }
  ]
}
